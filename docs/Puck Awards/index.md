# Puck Awards

Norges Bordhockeyallianse arrangerer hvert år Puck Awards under
banketten i norgesmesterskapet (NM). Puck Awards er norsk bordhockeys
idrettsgalla, og deltagerne i NM stemmer fram vinnerne (tidligere år
kunne alle som var rangert på NBA sine rankinglister stemme). Puckene
premierer gode og dårlige prestasjoner på og utenfor brettet i perioden
fra og med fjorårets NM og fram til årets NM. Fram til og med 2008 gjalt
Puck Awards for hele kalenderår.

Det blir normalt delt ut pucker i følgende kategorier:

**Løsnespucken**: Til en nykommer som har utmerket seg ut positivt
sportslig eller utenomsportslig.

**Klubbpucken**: Til en klubb som har utmerket seg positivt sportslig
eller utenomsportslig.

**Sportspucken** (tidl. Årets puck - sportslig klasse): Til en spiller
som har prestert sterke sportslige resultat, eller har vist stor
sportslig fremgang.

**Åpen puck** (tidl. Årets puck - åpen klasse): Til en spiller, klubb,
hendelse, eller hva det måtte være, som har bidratt positivt til
legendarien i bordhockeymiljøet.

**Hjemåspucken**: Til en spiller eller klubb som har underprestert
sportslig, sosialt, eller på andre måter i relasjon til bordhockey.
Oppkallet etter Geir Hjemås, som var Europas dårligste spiller i 2010.

**Bankettpucken**: Den gjeveste av puckene i Puck Awards. Deles ut til
en spiller eller klubb som har prestert på et høyt nivå i
bankettsammenheng.

Enkelte år har det blitt delt pucker i andre kategorier:

**Sjokkpucken**: Til en spiller eller klubb som har prestert sjokkerende
sterkt eller svakt.

**Hederspucken**: Til en spiller eller klubb som gjennom stor innsats
har gjort seg fortent til heider fra Norges Bordhockeyallianse.

**Logopucken**: Til den beste klubb- eller turneringslogoen.

**FoU-pucken**: Til en person som i løpet av de siste sesongene har
funnet opp eller innført et nytt triks i NBA, som er effektivt eller
spektakulært.

**Gjestebokpucken**: Til det beste, enkeltstående innlegget på NBAs
gjestebok i sesongen 2006/2007, dvs fra 1. august 2006 til 1. august
2007.

Under NM 2014 (Puck Awards 2014) og NM 2008 (Puck Awards 2007) år ble
det også blitt kåret årets lag.

|  |  |  |  |  |  |  |  |  |  |  |  |  |  |  |
|:--:|:--:|:--:|:--:|:--:|:--:|:--:|:--:|:--:|:--:|:--:|:--:|:--:|:--:|:--:|
| **År** | **Sportspucken** | **Åpen puck** | **Løsnespucken** | **Klubbpucken** | **Hjemåspucken** | **Bankettpucken** | **Hederspucken** | **FoU-pucken** | **Logopucken** | **Sjokkpucken** | **Internasjonal puck** | **Kjærlighets-pucken** | **Gla'nerd-pucken** | **Gjestebok-pucken** |
| 2018 | Magnus Klippen | Bjørn Schandy | Daniel Nygård |  | Vegard Klippet | Morten Aarflot og Kjetil Sagen |  |  |  |  |  |  |  |  |
| 2017 | Magnus Klippen | Øysten Klippen | Sander Berntsen/Bjørn Austerå | Brent Plast BHK | Espen Eidsnes | Jørn Moldvær |  |  |  |  |  |  |  |  |
| 2016 | Yngve Aasheim | Norway Open og Andreas Fjermestad | Jac Malvin Salvesen | Jæren Bordhockey | Øyvind Hansen | Brekken, Moe, Remmem, Aasheim, Hansen og Hetlelid |  |  |  |  |  |  |  |  |
| 2015 | Magnus Klippen | Frank Tønnesen | Amund Risa Fylling | Jæren Bordhockey | Espen Eidsnes og Bergensligaen (delt) | Torbjørn Kvernalend | Arne Johannes Holmin |  |  |  |  |  |  |  |
| 2014 | Yngve Aasheim | Vegard Klippen | Øysten Klippen | Brent Plast BHK | Thorbjørn F Hestvaag | Reinert Kverneland |  |  |  |  |  |  |  |  |
| 2013 | Espen Moe | Hagerup/Røken | Vegard Klippen | BHK Graaveir | Judasgeitene | Trond Ove Gangsøy |  |  |  |  |  |  |  |  |
| 2012 | Daniel Remmem | Hagerup/Røken | HC Lønne | Judasgeitene | Arne Johannes Holmin | Trond Ove Gangsøy |  |  |  |  |  |  |  |  |
| 2011 | Jørn Moldvær | Hans-Øyvind Sagen |  | Havøy Puckers | Geir Hjemås | Frode Hagerup |  |  |  |  |  |  |  |  |
| 2010 | Yngve Aasheim | Frode Hagerup |  | Tønsberg BHK |  | Kjetil Sagen |  |  |  | Ingebret Risa |  |  |  |  |
| 2008 | Stian Lode | NM på Jæren 2008 |  |  |  | Trond Ove Gangsøy |  |  |  | Jørn Moldvær |  |  |  |  |
| 2007 | Tore Lie | Espen Moe |  |  |  |  | Dag Roar Nilsen |  |  |  |  |  |  | Carl Fredrik Hersoug |
| 2006 | Øyvind Hansen | The Hagerups Brothers |  |  |  |  | ? |  | ? | ? |  |  |  |  |
| 2005 | Daniel Remmem | Hallvard Flatland |  |  |  |  | Trond Selseng & Bjørn Hagerup |  |  | Dag Roar Nilsen |  |  | Øyvind Rønne |  |
| 2004 | Jarle Eide | Dag Roar Nilsen |  |  |  |  | Martin Arenlind |  |  | Daniel Remmem |  | Daniel Remmem |  |  |
| 2003 | Tore Lie | Crazy Kakk |  |  |  |  | Frode Horvath |  |  | Jim Nordli | Euroliga-komiteen |  |  |  |
| 2002 | Gullaget, nordisk | Svein Hestvaag |  |  |  |  | Reidar Sliper | Roger Bashir, Brustadbua |  |  |  |  |  |  |
| 2001 | Øyvind Hansen | Forbunds-kapteinene |  |  |  |  | Espen Selbæk |  |  |  |  |  |  |  |
| 2000 | Tore Lie | Kenneth Hansen |  |  |  |  | Svein Hestvaag |  |  |  |  |  |  |  |

Vinnere av Puck Awards

- Espen Eidsnes og Bergensligaen fikk like mange stemmer, og da vinneren
  ble forsøkt kåret ved å flippe pucken, landet den på høykant. Delt
  seier.

## Puck Awards 2016

**Nominerte:**

### Sportspucken, *Yngve Aasheim*

1\. **Magnus Klippen**

Magnus Klippen nomineres herved til sportspucken for stor fremgang på
bordhockeybrettet. Han har i 2015/16 sesongen tre medaljer i NBA på fem
turneringer (2 gull og ett sølv)! Han er gjentatte ganger omtalt som
"bordhockeyens Martin Ødegård", Jærens vidunderbarn" og
"Bordhockeyguden". Han har ikke bare gjort det skarpt i NBA-sammenheng,
men har også vært overlegen i lokalligaen på Jæren! Bordhockeyguden har
nemlig vunnet 25 av 36 ligaer denne sesongen, og har snart flere gull
enn Frode Hagerup Jr. som har spilt i 15 år, mens Magnus bare har spilt
i to. Han har vært veldig aktiv denne sesongen og har 94 registrerte
turneringer etter NM 2015, og har også hatt mye egentrening hjemme. Og
er det ikke dette sportspucken handler om? Trening som gir sportslig
fremgang og ikke minst sportslige resultat! Er det da noen som fortjener
Sportspucken mer enn Magnus Klippen denne sesongen?

2\. **Amund Risa Fylling**

Etter den imponerende 3.plassen i Kvernaland Open ifjor, hvor han sammen
med Magnus Klippen ble første junior til å ta medalje i NBA, har Amund
Fylling vært en av de mest hardtrenende spillerne i bordhockey-Norge.
Dette gav resultater da Amund i mars gikk helt til topps i Bergen Open,
etter en meget imponerende finaleseier mot lagkamerat, og topprangerte
Andreas Røren. Fylling ble dermed den andre norske junioren i
bordhockeyhistorien til å ta gull i NBA.

3\. **Yngve Aasheim**

Fredag 22. februar 1980, midt i den kalde krigen, sjokkerte det
amerikanske ishockeylandslaget sportsinteresserte over heile galaksen
med «The miracle on ice», da de slo uovervinnelige sovjetiske stjerner
4-3 i OL-finalen i Lake Placid. Samtidig som dette dramaet utspilte seg
satt en 12 år gammel romsdaling på gutterommet sitt og lurte på om han
en gang ville få oppleve noe så stort som det Jim Craig og Mark Johnson
opplevde i The Olympic Fieldhouse. Og 35 år og turenvis av spjasser
senere skjedde et nytt mirakel mot russiske overmennesker, da norsk
bordhockeys eldste og beste spiller med sin uortodokse spillestil
nedkjempet bordhockeyvidunderbarnet og den første av de russiske
spillerne til å hevde seg internasjonalt, Alexey Zaharov, og
bordhockeyprofessor Alexey Titov. Med hele den norske og svenske
delegasjonen, i tillegg til Benjamin Suominen som overbegeistra
tilhengere høyreskyflet, spjasset og kjempet Aasheim seg gjennom 4-3 i
kamper i 1/16-dels- og 1/8-dels-finale til den sterkeste internasjonale
prestasjonen til en nordmann siden Tore Lies fjerdeplass i VM i Zürich i
2003. Og da hadde ikke russerne bjyndt å spille bordhockey.

### Åpen puck, *Arrangørene av Norway Open og Andreas Fjermestad*

1\. **Arrangørene av Norway Open og Andreas Fjermestad**

Den største klisjéen i Rogaland er å melke Prekestolen for alt det er
verdt i alle sammenhenger. Bordhockeymiljøet ville ikke være noe ringere
og inviterte til turnering på Prekestolen. En delegasjon med svenske og
norske spillere tok turen til Jørpeland og satte i gang gåturen til
Prekestolen. Heldigvis for brødrene Hagerup så har de tidligere jobbet
hardt med å bygge opp en solid organisasjon på Kvernaland. Dette gjorde
at vi ikke trengte å leie nye sherpaer men hadde med egne i form av
Andreas Fjermestad som kunne frakte bordhockeybrettet trygt til kanten
av prekestolen.

Turneringen vil ikke bli husket for deltakerene men bordhockey vil
garantert bli husket av publikummet på prekestolen. Dette var ny norsk
publikumsrekord når det kommer til sporten vår. Bilder av blant annet
Daniel Remmem, Peter Östlund og Markus Nilsson dukket opp på sosiale
medier og var også på en topp 10 liste over bilder fra turistmålet. Og
når Diego fra Brasil viser frem bilder fra norgesturen sin vil han stolt
peke på Andreas Fjermestad og Amund Risa Fylling i familiealbumet med
øvrige naturbilder fra Norge.

Miljøet på Jæren med Andreas i spissen nomineres for god arrangørånd og
nytenkning når det kommer til totalrammen på en turnering. Andreas
trekkes frem på grunn av sin nye erfaring som Sherpa for NBA.

2\. **Martin Hatlebrekke**

På grunn av ett beinbrudd våren 2015 måtte Hatlebrekke bruke krykker, og
ble derfor sterkt frarådet av legen å delta på Norgesmesterskapet i
Bordhockey. Brydde sunnfjordingen seg om dette rådet fra en fagkyndig?
Absolutt ikke! Hatlebrekke ordnet seg privatsjåfør, og ikke bare deltok
han på NM i Bergen, han spilte seg helt til semifinale i B-sluttspillet
før det omsider sa stopp. Med beinet nærmest i fatle liggende på bordet,
spilte han seg med det foran meritterte navn som Øyvind Hansen og Espen
Eidsnes. Helt rå utholdenhet!

3\. **Vegard Klippen**

Vegard Klippen nomineres til klubbpucken for å velge folkehøyskole
basert på hvor i Norge det er ett aktivt bordhockeymiljø. Eldstebror
Klippet skal kommende sesong skrive seg inn på adelskalenderen i
Bergensligaen.

4\. **Arne Johannes Holmin**

Arne Johannes Holmin nomineres for å ha satt ny rekord i antall
NBA-turneringer på rad. 32 er den nye rekorden. Dessverre måtte Holmin
ut på sjøen, og mistet dermed Trondheim Open 2015. Uansett, Remmems
rekord med 30 NBA-turneringer på rad er slått. Bergens skjeggete
hovmester er den nye malen. Ungdommer på Jæren: Hansken er kastet!

### Bankettpucken, *Brekken, Moe, Remmem, Aasheim, Hansen og Hetlelid*

1\. **Brekken, Moe, Remmem, Aasheim, Hansen og Hetlelid**

Det blir bare lenger og lenger mellom hvert magiske bankettøyeblikk,
ihvertfall snakkes det mye mindre om helt legendariske hendelser under
banketten i etterkant av en turnering. Under banketten på NM i Bergen i
2015 var de tilstedeværende vitner til et slikt øyeblikk. Det hele
begynte med Morten Mikal Brekken, nettopp fylt 18, og kanonfull! Han
hadde nettopp spydd utover hele toalettgulvet i etasjen under så
toalettet ble stengt, da han bestemte seg for å ta heisen oppover. Det
kunne virke som om det var alkolås på heisen, for hver gang dørene ble
lukket, åpnet de seg igjen i samme etasje noen få sekunder senere.
Omsider, etter rundt 10 forsøk, klarte Brekken å få heisen til å gå
oppover. Men morsomhetene var likevel bare så vidt begynt! Kort tid
senere var det nemlig veteranene Espen Moe, Daniel Remmem, Yngve
Aasheim, Øyvind Hansen og Arne Hetlelid sin tur til å ta samme heis opp.
Brekken hadde nettopp bydd opp til dans, og veteranene fulgte velvillige
med. Til lett humring fra de andre bankettdeltagerne, åpnet heisdørene
seg igjen etter noen sekunder de første par gangene. Det var først nå
hendelsen virkelig ble viet den fulle oppmerksomhet fra samtlige
gjenværende i lokalet. Til trommevirvel og vill jubel åpnet heisdørene
seg gang på gang. De fire veteranene brukte til slutt minst dobbelt så
mange forsøk på å komme seg opp med heisen som Brekken hadde gjort før
dem, til enorm begeistring for alle øyenvitner. Rett og slett helt
fantastisk ubrukelig!

2\. **Trond Ove Gangsøy**

Aldri en bankettnominasjon uten Trond Ove Gangsøy. Mannen med
alkoholstimulert Pinocchio-syndrom i armene presenterte seg for en hel
ny bordhockeygenerasjon da han avholdt en episk quiz for nesten hele
A-mellomspillet etter Nordnes Open 2015. Men ikke alle satte pris på
Gangsøys bankettidsplan, og mellom andre Holmin sneik seg ut så tidlig
som i to-tre-tiden til enorme og høylytte protester fra hovedpersonen.
Senere, på julebordhockey-banketten som avslutter høstsesongen i
Bergensligaen, som Trond Ove vant på målstreken over hardtsatsende Espen
Eidsnes, gjennomførte mannen en bankett-vendetta mot Holmin som endte
med at han fysisk holdt den skjeggete voldingen tilbake i stuen til Hans
Christian Lønne og insisterte på at klokka var 2, og ikke halv fem som
Nokia Classic-mobilen til Holmin viste. Da bankettflyktningen endelig
kom seg ut av krigssonen tok Trond Ove Fure som gissel og ble værende i
flere timer for å drikke opp det medbragte, til Lønnes store engstelse
og frustrasjon.

### Hjemåspucken, *Øyvind Hansen*

1\. **Puck.no**

Puck.no er milevis unna å tilfredsstille de høye kravene som forventes
av en bordhockeynettside. Når puckwiki er nede, og Trond Ove Gangsøy
ikke befinner seg i umiddelbar nærhet, kan statistikkabstinenen slå inn
for fullt. Puck.no bør herved avlives og donere bort organene sine til
facebook, før gjesteboken selger seg selv til et utenlandsk
legemiddelfirma eller annen aksjonær. Puck.no nomineres herved til
Hjemåspucken.

2\. **Morten Aarflot**

Begrunnelse: Sent i vårsemesteret 2015, var Arne Johannes Holmins
ansattkort ved UiB plutselig borte etter en liga. Hvilket er en svært
uheldig situasjon for Bergensligaen, med tanke på tilgang til
spillelokale, toaletter m.m. på Studentsenteret. Det var for Holmin
naturlig å henvende seg til den løse kanon Morten Aarflot for å høre om
hvorvidt Randabergs mann bevisst eller ubevisst hadde tatt med seg
kortet, men Aarflot nektet for å ha noe med dette å gjøre. Neste dag
finner Gangsøy kortet i sin jakkelomme, men ønsker selvsagt at Aarflot
likevel skal bli den skyldige, ettersom dette naturligvis ""passer seg""
bedre. Gangsøy er bortreist uken etter, og Holmins kort er stadig
sporløst forsvunnet. To uker etter at kortet sist ble observert, har
Gangsøy funnet en plan for å spille Morten Aarflot svarteper: Plante
kortet i en lomme på Aarflots sekk i løpet av ligaen. Hvilket
gjennomføres, og det kommer frem ytterligere et par dager senere at jo
da, det VAR likevel Morten Aarflot som hadde tatt Holmins kort. En
fullstendig ydmyket Morten Aarflot måtte påta seg skylden fullt ut - og
havnet i akkurat den posisjon Gangsøy ønsket å plassere Randaberg-mannen
i. Aarflot måtte erkjenne at han hadde funnet kortet i en sidelomme på
sekken sin. Ettersom han aksepterte dette ukritisk, sendes herved en
Hjemås-nominasjon til Ishavsbyens representant.

3\. **Øyvind Hansen**

Det var knytt store forventninger til Øyvind Hansen i forkant av NM
2015, og de fleste som leverte inn tippetips, hadde tippet han helt oppe
i toppen, minst semifnale ville det bli! Skulle Øyvind Hansen være
mannen som kunne få en ende på Yngve Aasheim sitt NM-hægemoni? Det er
vel fremdeles ikke helt utenkelig at det er Øyvind Hansen som får til
nettopp dette, men det ble ihvertfall ikke i 2015, hvor det sa stopp i
kvartfinalen, i B!

Etter banketten lørdagskvelden, seint på natta, undret arrangørene
Holmin, Eidsnes og Fure hva det kunne være som hadde ført til denne
totalkollapsen fra en av turneringsfavorittene. Scorpion måtte sjekkes.
7-3-6 var fasit etter 16 kamper, men mest oppsiktsvekkande var et 4-0
tap mot Bjørnar Hauge, en helt fersk spiller som stod med bare 2 poeng
etter endt grunnspill, og 1-3 tap som nest beste resultat. Det kunne
ikke være mulig at en tidligere Norgesmester hadde avgitt poeng, enda
mindre tapt, ja, sågar fått juling av denne helt ukjente junioren fra
Nordhordland. Seier i denne kampen ville ført Hansen opp på 8. plass i
grunnspillet på innbyrdes oppgjør foran Fure, og dermed til A. Hadde
arrangørene gjort feil? Plutselig var den gode stemningen i gangen
utenfor hotellrommet til Holmin borte, da ideen om en arrangørskandale
dukket opp. Fure og Eidsnes stormet ned igjen i spillelokalet for å
finne resultatarkene, men kunne puste lettet ut, der stod det nemlig
blått på hvitt at Bjørnar Hauge hadde vunnet 4-0 over Øyvind Hansen.

Kunne Øyvind Hansen likevel tapt 4-0 mot en helt fersk spiller som
faktisk endte helt sist under NM av de som var med hele dagen? Eller
hadde Hansen vært så sløv at han skrev feil resultat? Nå var ingen av
arrangørene under NM i Bergen eksperter på gjenkjenning av håndskrift,
men det var likevel lett å se stor forskjell på skriften sammenlignet
med de andre resultatene skrevet av Hansen. Det ble også konkludert med
at håndskriften var for fin til å kunne tilhøre en så ung spiller som
Bjørnar Hauge. Etter å ha studert gjennom alle resultatarkene i Øyvind
Hansen sin grunnspillgruppe, har NM-arrangørane i Bergen følgende teori
for hva som hendte: "Øyvind Hansen (som bortespiller) vant 4-0 over
Bjørnar Hauge, men spilte sin kamp langt unna resultatarkene, og spurte
derfor en annen spiller om å skrive ned 4-0 i hans kamp. Espen Sagen
(hovedmistenkt basert på håndskrift) vant også sin kamp denne runden, og
stod derfor allerede med resultatarkene. Han gjorde som Hansen hadde
bedt om, og skrev ned resultatet 4-0, et resultat som sendte Hansen til
B".

Øyvind Hansen nomineres til Hjemåspucken for å få Espen Sagen til å
skrive for seg, og la være å se etter at tabellen stemte overens med
egne resultat, og dermed havne i B under NM 2015. Noe arrangørene mente
var både så morsomt og kontroversielt at det egnet seg best for
offentliggjøring under Puck Awards ett år senere.

4\. **Brekken, Moe, Remmem, Aasheim, Hansen og Hetlelid**

Det blir bare lenger og lenger mellom hvert magiske bankettøyeblikk,
ihvertfall snakkes det mye mindre om helt legendariske hendelser under
banketten i etterkant av en turnering. Under banketten på NM i Bergen i
2015 var de tilstedeværende vitner til et slikt øyeblikk. Det hele
begynte med Morten Mikal Brekken, nettopp fylt 18, og kanonfull! Han
hadde nettopp spydd utover hele toalettgulvet i etasjen under så
toalettet ble stengt, da han bestemte seg for å ta heisen oppover. Det
kunne virke som om det var alkolås på heisen, for hver gang dørene ble
lukket, åpnet de seg igjen i samme etasje noen få sekunder senere.
Omsider, etter rundt 10 forsøk, klarte Brekken å få heisen til å gå
oppover. Men morsomhetene var likevel bare så vidt begynt! Kort tid
senere var det nemlig veteranene Espen Moe, Daniel Remmem, Yngve
Aasheim, Øyvind Hansen og Arne Hetlelid sin tur til å ta samme heis opp.
Brekken hadde nettopp bydd opp til dans, og veteranene fulgte velvillige
med. Til lett humring fra de andre bankettdeltagerne, åpnet heisdørene
seg igjen etter noen sekunder de første par gangene. Det var først nå
hendelsen virkelig ble viet den fulle oppmerksomhet fra samtlige
gjenværende i lokalet. Til trommevirvel og vill jubel åpnet heisdørene
seg gang på gang. De fire veteranene brukte til slutt minst dobbelt så
mange forsøk på å komme seg opp med heisen som Brekken hadde gjort før
dem, til enorm begeistring for alle øyenvitner. Rett og slett helt
fantastisk ubrukelig!

5\. **Judasgeitene**

I flere år har både Stigarevolusjonen, Minde Muthapuckers og Bergen
Bordhockey prøvd å signert veldig attraktive spillere fra en ”VELDIG”
attraktiv klubb i Bergen, men denne klubben vil heller gå til grunne i
stedet for å slå seg sammen med en av de andre Bergensliga-klubbene.
Gangsøy har ristet på hodet hver gang når noen i denne klubben har
prestert over evne. Når enkelte spillere som, Endre Vestbø og Stian
Dahle, prioriterer en sykkeltur i Japan i fire uker i stedet for å delta
på NM, en prioriterer å være hjemme med en liten unge, mens resten av de
gjenværende medlemmene i klubben ikke har tatt i ett bordhockeybrett på
flere måneder eller år. Hvem vet? Denne klubben holder på å dø ut og det
er bra for det fallende bordhockeymiljøet i Bergen. En klubb som har
vært helt fraværende i den inneværende sesongen både i sosiale
arrangementer og under turneringer. Klubben er ranket som nr. 141 i
verden og ligger så vidt foran BHK Graaveir, men i motsetning til denne
klubben så stiller BHK Graaveir i alle fall med en deltaker under NM.
Selveste Henning Tvedtet. For ein mann!! Skål for den!! Jeg vil herved
nominere den mest kyniske og kjedeligste bordhockeyklubben, rettere sagt
Judasgeitene, til årets Klubbpuck, ved å underprestere på alle områder i
sesongen 2015/2016.

### Klubbpucken, *Jæren Bordhockey*

1\. **Brent Plast BHK**

Etter å ha tatt sin første medalje i Lag-NM er det på tide at Brent
Plast BHK igjen skal få Klubbpucken. Klubben har tross mye motgang, som
da elste bror Klippen lokket med seg Øystein til Jæren Bordhockey noe
som førte til at også Bjarne gikk vekk. Men tross alt dette har lever
klubben videre og det trenes fortsatt mye. Brent Plast BHK har fått med
seg 2 NBA gull denne sessongen.

2\. **Jæren Bordhockey**

Jæren Bordhockey har denne sesongen vært en av de mest representerte
klubbene på hver eneste NBA turnering. Som den ettertraktede klubben de
er, startet de like godt sesongen med å signere hele hele Shuffle
United. Dette har vist godt igjen hos enkelte, og Frank Tønnesen har
blant tatt sin første NBA medalje! Hvem skulle tro det var mulig? Første
NBA medalje har også brødrene Vegard og Øystein Klippen tatt. I Bergen
Open vant Jærens stortalent, Amund Fylling, sitt første gull i en ren
Jæren-finale mot lagkamerat Andreas Røren. Når klubben i tillegg har
signert 6 U-13 spillere, som alle stiller i u-13, junior og åpen klasse;
så er det ingen tvil om at årets klubbpuck også i år går til Jæren
Bordhockey.

### Løsnespucken, *Jac Malvin Salvesen*

1\. **Tobias Risa Fylling**

Til Løsnespucken nomineres herved Tobias Risa Fylling for fremragende
innsats for å bli bedre, med å møte opp hver eneste liga! I tillegg har
han tatt turen opp til Bergen for å delta i Bergen Open der han kom over
to stk! Han har tidligere holdt delvis på med bordhockey og deltok også
på Jæren Open 2014, men det er ikke før denne sesongen han har satset
for alvor. Han fikk med seg ett par venner inn i sporten, noe det har
vert veldig fokus på er viktig di siste årene i bordhockeyen, og begynte
å trene hardt hjemme for å bli bedre. Han fortjener virkelig denne
pucken etter den innsatsen han har lagt ned dette året.

2\. **Jac Malvin Salvesen**

Jærens U-13 spiller Jac Malvin har vært en stort lyspunkt i Jærligaen
denne våren. Han har hevdet seg over de fleste av sine kamerater hver
eneste tirsdag, og blant annet slått spillere som Amund Risa Fylling.
Han viser allerede god teknikk, og kan fort bli en av verdens beste
spillere dersom denne utviklingen forsetter.

## Puck Awards 2015

### Sportspucken, *Magnus Klippen*

**Nominerte:**

a\) **Magnus Klippen**

Etter å ha blitt slått av lillebror Øystein i kampen om Løsnespucken i
fjor, så har Magnus slått kraftig tilbake. Han har siden levert flere
solide prestasjoner, som i mars ble kronet med en kjempeprestasjon i
Kverneland Open. Mellomstemann i familien Klippen vant munnspillet med
god margin, og spilte seg på imponerende vis hele veien til finalen. Han
skrev seg med det inn i historiebøkene til NBA som den første junioren
noen gang til å nå en finale. Meget imponerende!

b\) **Yngve Aasheim**

Det artige med å spille bordhockey i Norge, er at nivået er så jevnt. Så
jevnt, at det ofte er iallfall 10 spillere under en stor norsk turnering
som kan vinne. Dette bidrar til å øke spenningen, og gjøre at folk
reiser på turnering. Slik kunne det vært i bordhockeynorge, om det ikke
var for en mann. Han heter Yngve Aasheim. Yngve har igrunn bare blitt
bedre og bedre de siste årene. I 2014 vant han NM, ble beste norske i EM
i Riga med en 35. plass, 4. plass i veteran EM i Riga, vant Lambertseter
Open, og ble beste norske med en vanvittig sterk 20. plass i SM i Malmø
nå i februar. Yngve sa etterpå at han trodde det var topp 24 videre, og
at han derfor roet det litt ned på slutten. Yngve var kjempeklar for å
spille videre, mens resten av den norske troppen var kjempeslitne og
klare til å ta kvelden. Ikke bare er Yngve best i Norge, han presterer
også jevnt bra i utlandet, og han en vanvittig vinnerskalle. Yngve
Aasheim nomineres derfor til årets Sportspuck!

c\) **Andreas Røren**

Etter at Yngve Aasheim med seieren i Trondheim Open 2011 hadde vunnet de
7 siste NBA-turneringene på hjemmebane, har en sunnmøring tatt over
pokalhegemoniet på Singsaker Skole. I november vant Andreas Røren sitt
tredje Trondheim Open på rad, noe ingen andre enn Aasheim har klart
tidligere. I semifinalen på Lambertseter Open 2015, mot den samme
Aasheim, var Røren bare en utsprett unna å få møte en krampeinfisert
Øyvind Hansen i finalen, og kunne fort ha styrt mot sin fjerde
NBA-tittel. Andreas Røren nomineres for sine sterke prestasjoner på
NBA-turneringer denne sesongen.

### Åpen puck, *Frank Tønnesen*

**Nominerte:**

a\) **Frank Tønnesen**

Det er sjelden bordhockey får spesiell oppmerksomhet eller spalteplass i
mediene, men det gjorde det på Lindmo på NRK1 lørdag 24. januar. Mens
banketten etter Lambertseter Open foregikk, og bordhockeyspillerne fra
Bergen satt på flyet hjem i skam, så frontet Tønes bordhockey på TV i
beste sendetid. Hele Norge fikk høre om det sære miljøet som drev med
denne rare sporten. Det ble snakt om spjass, skyffler og kniv, og om den
bannlyste loppa. Sjelden har en puck vært mer på sin plass en denne her.
Takk, Frank!

b\) **Debatt 20:00**

Dersom Fredrik Skavland hadde spilt bordhockey, ville han slått Vegard
Flatøy ut av Bergen Open? Hadde Tande P vært tynn, ville han lignet på
Arne Johannes Holmin? Hadde Conan O´Brien vært sunnmøring ville han vært
pappaen til Trond Ove Gangsøy? Hadde Pave Franz besøkt debatt 20:00,
ville han blitt en skrytepave? Dette er spørsmål du ikke får svar på i
Debatt 20:00. Men redaksjonen i Debatt 20:00 har tatt ansvar for en
fraværende aktivitet i gjesteboka og kanalisert kommunikasjonen til NBA
på nett til et debattprogram. Aktiviteten, kommunikasjonen og
samhandlingen på nett har tatt av og NBA er igjen en organisasjon som
kommuniserer på nett. Takk Debatt 20:00!

c\) **Frode Grytten**

I et enormt inspirert øyeblikk hjemme på Minde satt Espen Eidsnes å
skrev et lidenskapelig og nydelig dikt om sitt favorittmøbel. En
naturlig nok fornøyd Eidsnes leste diktet høyt for seg selv da tanken
slo ham. Dette diktet hadde virkelig funnet sin plass i
litteraturhistorien om det hadde blitt lest opp av sportslyrikeren Frode
Grytten. Eidsnes fant frem telefonkatalogen og bladde seg frem til
bokstaven G. Etter å ha sendt meldingen «Hei! Er du forfatteren Frode
Grytten?» til alle som delte navn med den kjente forfatteren fikk han
endelig treff. «Eg er med» svarte Grytten og fant plass i kalenderen sin
til et møte med denne bordhockeyentusiasten som ville låne stemmen hans.
Men denne avtalen gikk ikke helt som planlagt. Når dagen nærmet seg
måtte møtet utsettes. Eidsnes hadde dobbeltbooket seg med en avtale på
jobb. Grytten ryddet nok en gang i kalenderen sin for å finne tid til et
nytt møte. Heller ikke denne gangen ble møtet gjennomført da Eidsnes
måtte avlyse på grunn av sykdom i heimen. Eidsnes var i tvil om han
skulle be den travle forfatteren om å avtale nytt møte. Heldigvis for
hele bordhockeynorge gjorde han det og lydsporet til den legendariske
filmen «Møbel» ble laget. Frode Grytten nomineres for sin tolmodighet og
for å ha lånt bort stemmen sin til det fantastiske diktet.

### Løsnespucken, *Amund Risa Fylling*

**Nominerte:**

a\) **Amund Risa Fylling**

Fylling har på kort tid utmerket seg som en meget habil
bordhockeyspiller. Leverte tidlig i sesongen svært sterke prestasjoner
da han spilte seg til A-mellomspill under både Norway Open og Jæren
Open. Har senere spilt seg til to seiere i Jærligaen, og til en
eventyrlig bronse i Kvernaland Open. Ble sammen med Magnus Klippen de
første juniorene til å ta medalje i NBAs historie. Er kanskje den
spilleren i Norge som trener mest for tiden, og har med aller størst
sannsynlighet en meget lys fremtid.

b\) **Gustav Brådland**

Gustav Brådland har en entusiasme og vinnervilje som andre
bordhockeyspillere har fått gleden av å være vitne til etter at han
startet med bordhockey. Det er ingen som feirer hardere en Gustav når
han vinner bordhockeykamper, og det er ingen som tar tap tyngre en
Gustav når han taper. Han kan også være en “jækel” å spille mot, noe
blant annet Hans-Øyvind fikk erfare under Swedish Masters, uten at vi
skal gå nærmere inn på det. Brådland har også utviklet en hel masse egne
triks han har blitt kjent for, som Brådlandkiosken og
Brådlandbulldozeren. I tillegg begynner han og bli veldig god i
bordhockey, og imponerte under Kvernaland Open da han spilte seg til
sitt første sluttspill i NBA sammenheng.

c\) **Eivind Stølen**

Det er ingen lett oppgave for en fersk spiller å stupe inn i en intens
Bergensliga der man bare kan forvente poeng mot spillere fra Randaberg,
holde koken uke etter uke, og i tillegg sørge for å holde den
totalhavarerte BHK Graaveir-skuta flytende mens kaptein og styrmann for
lengst har gått i livbåtene. For Eivind Stølen har dette likevel bare
vært barnematen. Stølen har i sosiale medier sendt ut hyppige og meget
fyldige pressemeldinger om egen og andre graaveiringers innsats ved
brettet, og har smigret gamle og nye ringrever i Bergensligaen med
treffende portrettintervjuer. Måtte Stølen bli værende i
bordhockeymiljøet til evig tid.

### Klubbpucken, *Jæren Bordhockey*

**Nominerte:**

a\) **Jæren Bordhockey**

Jæren Bordhockey nomineres til Klubbpucken for å klare å signere Andreas
Røren, for å klare å kvitte seg med Morten Aarflot og for å ha
bordhockey-norges desidert fineste draktsett. Norges største
bordhockeytalent Øystein Klippen melder også overgang til JB så snart
dette Norgesmesterskapet er ferdigspilt.

b\) **Brent Plast BHK**

Brent Plast BHK vant klubbpucken i fjor og nomineres igjen i år. De har
vokst fra å være en liten klubb med juniorer fra en liten bygd på Jæren
til å bli en klubb med lovende konfirmanter som slår ut etablerte
spillere fra turneringer. De har også klart å tiltrekke seg
internasjonal oppmerksomhet og kapret Bjarne Axelsson på laget foran
Klubb NM 2015. De er en klubb å regne med i konkurransen og er en klubb
for fremtiden.

c\) **Bergen Bordhockey**

Etter lang tid med et sammensurium av enmannsklubber og klubbhoreri i
Bergen klarte to motpoler å etablere en egen klubb for Bergen som samlet
bergenserene til en enhet. Visjonæren Van Veen og bankettisten Gangsøy
ble enige om betingelsene internt og etablerte klubben Bergen
Bordhockey. Det knytter seg stor spenning i om klubben i fremtiden
klarer å samle Bergenspillere til dyst og skape et nytt øyeblikk med NM
gull til en Bergensklubb. Eller om de fortsetter trenden med å ha flere
klubber som ingen klarer å hamle opp med de 3 store klubbene i
Trondheim, Tønsberg og Jæren.

### Hjemåspucken, *Espen Eidsnes og Bergensligaen (delt)*

**Nominerte:**

a\) **Espen Eidsnes**

Det var en enorm prestasjon da den høyst ordinære bordhockeyspilleren
Espen Eidsnes gikk helt til semifinale under prestisjetunge Norway Open.
Etter suksessen fikk han sin egen spalte; ”Espen skryter” i
aktualitetsprogrammet Debatt 20:00 og enorme mengder selvtillit. Etter
at Espen i beste sendetid har skrytt sine taktiske og sportslige
prestasjoner opp i skyene, synker hans faktiske prestasjoner under
jorden og forsvinner sammen med spilleren, selvskryteren og mennesket,
Espen Eidsnes. Han nådde bunnen under SM 2015 der han dro for å få seg
en tellende poengsum på verdensrankingen. Herfra skulle kvalifisering
til VM i St. Petersburg være en lek og en topp 8 plassering ville være
godt innenfor rekkevidde. Til Espens store overraskelse fikk han det
ikke til under SM. Han kom bare til C-mellomspillet og endte på en
bitter 82 plass av totalt 121 spillere, hele 29 plasser under sin egen
ranking. Espen Eidsnes nomineres til årets Hjemåspuck for å
underprestere i forhold til egne forventinger. For å prioritere
utenlandske turneringer foran norske NBA turneringer. For å kansellere
sin spalte i Debatt 20:00 og for å bli borte fra Bergensligaen.

b\) **Bergensligaen**

En nomineres vanligvis til Hjemåspucken for å ha underprestert
sportslig, sosialt, eller på andre måter i relasjon til bordhockey.
Bergensligaen tok i så måte storeslem under Lambertseter Open da de
underpresterte både sportslig, sosialt og på alle måter hele dagen,
kvelden og natten. Sportslig kunne det ikke gått verre for optimistiske
bergensligaspillere der spesielt en tidligere bankettvinner på forhånd
proklamerte at alt under topp 4 var en skuffelse. Det hele endte med en
10. plass og beste bergensligaspiller for nevnte spiller og vi måtte til
14, 15, 16 og 19 plass for å finne resten av bergensligaen. På toppen av
dette var det ingen bergenserene som hadde tenkt seg på bankett. Istedet
hadde samtlige allerede bestilt billetter hjem samme dag eller lagt
andre planer for kvelden. En liten smule av æren ble reddet av Svein
Arne Fure som motvillig endret planene sine for å delta på bankett samme
med alle Jærligaens representanter, Aasheim og et knippe Oslospillere.
Det ble allerede før turneringen snakket om Hjemåsnominasjon til Trond
Ove Gangsøy og Arne Johannes Holmin. Hvem kunne da forutse at de tok med
seg hele Bergensmiljøet i nominasjonsdragsuget? Bergensligaen nomineres
til Hjemåspucken for skuffende resultater og kollektiv svikt under
banketten på Lambertseter Open.

c\) **Frode Hagerup og Bjørn Hagerup Røken**

Brødrene nomineres for underprestering i nominasjonssammenheng. Ingen av
brødrene er nominert til en Puck Award dette året, noe som for visse
personer anses som en skandale. De joviale gledessprederene og
kverulantene har vært nominert i minst én kategori de siste 9 årene,
sammen eller hver for seg, og fortjener i så måte sin tiende nominering
på rad.

### Bankettpucken, *Torbjørn Kverneland*

**Nominerte:**

a\) **Torbjørn Kverneland**

Hvor skal vi begynne? Under banketten i Riga var Kverneland rett og
slett overalt. Han fikk tidlig tegnet hårvekst i ansiktet med mascara av
den svenske bordshockey flickan Anna-Karin Svensson, og etter dette gikk
det bare oppover for Kverneland. Han presterte senere å bli godt kjent
med en latvisk student, stjele sølvmedaljen fra en meget beruset Athi
Lampi, danse med en transseksuell, før han til slutt like godt klinte
til med den tidligere nevnte bordshockey flickan. Med andre ord; en
bankettnominasjon har vel sjeldnere vært på sin plass.

b\) **Yngve Aasheim**

Norges beste bordhockeyspiller, Yngve Aasheim, nomineres til
bankettpucken for sin prestasjon under banketten i EM i Riga. De som var
tilstedet på banketten denne søndagskvelden ante nok ikke hvilken
fantastisk bankett de hadde i vente. Yngve viste blant annet frem
rytmiske talenter da han dro frem rockefoten, og eide dansegulvet. Han
viste at han har en liten modell i seg da han dro på seg en kjole, og
poserte bedre en de fleste glamourmodeller bare kan drømme om. Sist men
ikke minst så viste Yngve frem ungdommen i seg selv da han, sammen med
juniorlandslaget, tok taxi tilbake til hotellet i soloppgangen, men
musikken på full guffe og solbrillene godt plantet på nesen.

c\) **Andreas Røren**

Man kunne kjenne at noe var i luften. Andreas Røren skulte omkring seg
med et lurt blikk. Banketten på Jæren Open var i ferd med å ta seg opp,
og det samme var Rørens promille. Med ett høres en rytmisk, messende
sang fra gutta i Jæren Bordhockey. "Røren, Røren, Røren!" Vantro og i
sjokk, ute av stand til å iversette noen form for motoffensiv, må
Stigarevolusjonens Arne Holmin og Stian Østrem konstatere at Røren er i
ferd med å glippe til rivalene fra sør. Hvordan kan dette skje? Det var
jo ingen forvarsler! Østrem, som bare har drukket Clausthaler denne
kvelden, innser alvoret. Med utskjellingstaktikk forsøker han å
overbeviste Røren om hvilket feilsteg han er i ferd med å ta. Holmin
forsøker omvedt psykologi. Han fremstår skuffet, nærmest likegyldig, i
håp om at Røren skal ombestemme seg. Til ingen nytte. Noen minutter
senere spiller Røren for Jæren Bordhockey! Andres Røren nomineres til
bankettpucken for å ha laget fjorårets mest dramatiske øyeblikk på
bankett.

## Puck Awards 2014

### Sportspucken, *Yngve Aasheim*

**Nominerte:**

a\) **Yngve Aasheim**

Yngve Aasheim har vært suveren i sesongen som har vært. Fra å vinne NM i
Oslo gikk han videre til å bli beste nordmann i VM på hjemmebane (38.
plass), nummer 5 i veteran VM og beste nordmann med 3. plass på Norway
Open, før han vant Lambertseter Open og Bergen Open. Dersom du ser bort
fra Trondheim Open, der det kun ble en 2. plass, ble Yngve beste
nordmann i samtlige turneringer han deltok i. Sterkt! Sportspucken for
sesongen 2013/14 trenger ikke nomineres men bare overrekkes Yngve
Aasheim mens vi andre bøyer oss i plaststøvet fra STIGA Play Off som han
så mesterlig dominerer i Norge. Yngve sine prestasjoner for sesongen har
tatt ham forbi Øyvind Hansen og opp på en 2. plass bak Tore Lie på NBAs
adelstabell.

b\) **Andreas Røren**

Lansert av magasinet D2 som Norges store håp i VM i bordhockey var det
en skuffelse at Ljunet ikke engang greide "cuten", og måtte ut i et
stusselig B-VM. Prestasjonen her var likevel så sterk at Røren kunne
flytte hjem til Ulsteinvik som Verdensmester. Under NM i forkant av VM
var Røren den som var nærmest å hindre Yngve Aasheim ta sitt andre
NM-gull, og han var også en av to på det toppede laget Norge stilte med
mot erkerival Ukraina, som gjorde en relativt respektabel figur mot den
lille niåringen Oleksi Korabel, som i følge Jørn Moldvær måtte stå på en
bruskasse for å nå opp til brettet. Med et selvmål av Korabel greide
Røren å kjempe inn en sterk uavgjort 1-1. Røren avsluttet bordhockeyåret
2013 med en ekstremt sterk 4-2-seier i finalen mot regjerende
Norgesmester Aasheim, og selv om bordhockeykarrieren hans etter dette
har gått rett i dass, nomineres han til sportspucken for sesongen
2013-2014.

c\) **Arne Hetlelid**

Arne Hetlelid spilte seg i 2009 til kvartfinale under Jæren Open og tok
sin første og eneste topp 8 plassering siden debuten i 2005. 5 år
etterpå slår han til og slår ut finalefavoritt Andreas Røren 4-2 i sin
første kvartfinaleseier. Røren, som kunne velge mellom Eidsnes og
Hetlelid, angret nok på det valget og ble avkledd av en taktisk god
Hetlelid. Sjokkpucken er ikke en kategori i år og derfor nomineres Arne
Hetlelid til Sportspucken for sin første pallplassering i en NBA
turnering.

### Åpen puck, *Vegard Klippen*

**Nominerte:**

a\) **Vegard Klippen**

Frode og jeg har kun gjort en brøkdel av det ansvaret som vanligvis har
tynget våre skuldre denne sesongen. Takket være Klippen har vi endelig
fått tid til å tilbringe tid med familien vår og vi har kunnet være
produktive i jobbene våre. Klippen har tatt enormt ansvar for miljøet på
Jæren og er hovedgrunnen til at alle på Jæren nå kan spille hockey hver
eneste tirsdag. Han stiller til valg i NBA-styret og i tillegg begynner
han å bli sykt god i bordhockey.

Vegard Klippen har etter at han begynte med bordhockey høsten 2012
utviklet seg raskt som bordhockeyspiller. Han har det siste året blant
annet utmerket seg sportslig som Norges beste junior på rankingen,
Norges beste i Junior-VM og leder Jærligaen 2013/14. Vegard har i sin
andre sesong i Jærligaen tatt hele 13 medaljer! På nyttårsaften dannet
Vegard, sammen med resten av junioreliten, klubben Jæren Bordhockey. Det
er en klubb som fort kan bli en klubb å se opp for! Klippen har i
forbindelse med NM tatt ansvar og skaffet klubben sponsor og fullt
draktsett. Men det er ikke bare innsatsen og den sportslige delen han
har utmerket seg med! Vegard har også utmerket seg på rekrutteringsiden.
Han presterte blant annet å få med seg hele 19 nye eller inaktive
spillere på Jæren Open, når resten av bordhockey-Norge sviktet. Vegard
har også tatt mye av ansvaret for å arrangere Jærligaen det siste året,
etter hvert som brødrene Hagerup begynner å bli travlere. Han skal også
ha den største delen av æren for at over 50(!) spillere har vært innom
Jærligaen denne sesongen, og at det stadig dukker stadig opp nye fjes i
bordhockeylokalene i Frøyhallen.

b\) **Frode Hagerup og Bjørn Hagerup Røken**

Tvillingene Frode- og Bjørn Hagerup har gjennom en årrekke bidratt med å
gjøre norsk bordhockey til det det er i dag. Gjennom deres engasjement,
vilje og innsats har de bidratt med å arrangere norske turneringer over
hele landet. Det er liten tvil om at uten de arrogante tvillingene ville
norsk bordhockey definitivt beveget seg i en langt mer negativ retning.
I Juni arrangerte vi VM her i Norge, noe mange var med å bidro med. Men
i bunn og grunn var det Frode og Bjørn som arrangerte VM. Det ble
gjennomført med stil, og arrangementet blir av de fleste beskrevet som
det beste VM-et noensinne. Det la heller ikke presidenten i ITHF skjul
på i sin nyttårstale. I tillegg til å gjennomføre ett nærmest feilfritt
VM, skal tvillingene også ha æren for at Jærmiljøet stadig vokser. Frode
og Bjørn er ledertyper som du kan regne med, og som alltid gjennomfører
ting ordentlig! Etter mange års innsats for norsk bordhockey fortjener
Frode Hagerup og Bjørn Hargerup Røken hederspucken 2013/2014!

c\) **Morten Aarflot**

Bergen 5. september 2013. Bergensligaen feirer seg selv og sine 10 år på
baken med en heidundrandes jubileumsliga på Seminarrom e på
Studentsenteret, og har flydd inn Bergensligalegender som Geir Hjemås,
Bjørn Røken og Lars Eirik Aase, i tillegg til de mer lokale tidligere
heltene Jon Andreas Hestad og Trond Selseng. VM-finalistene Atis Silis
og Edgars Caics har også meldt seg på denne festligaen, men lite ante
vel Verdensmester Silis om hvilken fest han hadde i vente. Morten
Aarflot har spilt variabelt, som regelen er, med noen sterke
prestasjoner som 2-2 mot Aase og 3-2 over Fure, før han blir fullstendig
vingeklippet og gjennomslaktet av en illsint og hevnlysten Trond Ove
Gangsøy som kommer rett fra fire strake tap og 5-19 til sammen mot
brødrene Lønne, Damespiller'n og Hjemås. 9-1 i en kamp Trond Ove
sannsynligvis er ekstremt misfornøyd med, setter sitt preg på en enkel
mann fra Randaberg. Det Aarflot gjør for å komme seg tilbake til hektene
når han i neste kamp møter verdens beste bordhockeyspiller har gitt han
legendestatus i Bergensk, Norsk, og (burde iallfall i) internasjonal
bordhockey. Mangeårig sporadisk ligadeltaker og resultatplotter Koop
står tilfeldigvis og observerer kampen mellom Aarflot og
Verdensmesteren. Og hvilket hell at Koop akkurat var der. Var der på
Seminarrom E på Studentsenteret i Bergen, da Morten Aarflot gikk opp i
ledelse 1-0 mot Verdensmester Atis Silis, ... på Aspenstrøm.

d\) **Bjørn Hagerup Røken**

Han meldte på forhånd fra om at han ikke skulle delta på Bergen Open
selv om han var påmeldt. Da Bjørn Hagerup Røken likevel plutselig stod i
kantina på realfagsbygget, klar for å spille, ble samtlige spillere tatt
så fullstendig «off-guard» at Bjørn Hagerup Røken klarte å måke seg
heilt til finalen med spader. Bjørn Hagerup Røken nomineres til Åpen
puck for å spille seg helt til finalen i Bergen Open uten å skåre på en
eneste venstreskyffel.

### Løsnespucken, *Øystein Klippen*

**Nominerte:**

a\) **Andreas Zarman**

Jeg vil nominere Andreas Zarman til årets Løsnespucken. Han dukket opp
på en sommerliga i begynnelsen av august 2013. Nærmere bestemt torsdag
8. august. Det eneste vi visste var at han het Andreas og ville være med
og spille litt.

På denne sommerligaen så klarte han å slå selveste Trond O. Gangsøy, noe
Morten Aarflot ikke har klart ennå (ettersom han har spilt i ca. 7 år).
Helt utrolig.

Han endte på 4. plass på den aktuelle sommerligaen. Han kom foran
etablerte spillere som Henning Tvedten, Morten Aarflot og Martin Tvedten
(han har vi dessverre ikke sett så mye til etter den dagen).

Samme høst så deltok Zarman på Norway Open. Han kom videre til
B-mellomspillet der han gjorde det ekstremt bra! Han slo selveste Endre
Vestbø. Ingen hadde slått Vestbø i sin første store turnering, så her må
man bare si JA. Zarman du får Løsnespucken!!

Typisk kjennetegn med Zarman er at han stiller alltid i shorts uansett
hvilken årstid det er.

Stem på Zarman!!!

Takk for meg!

b\) **Øystein Klippen**

Måtte i starten av sesongen finne seg i å skyfle litt i skyggen av sin
bror Magnus, men har nå for alvor tatt steget ut av skyggen. Den yngste
av brødrene Klippen har plukket så pass med poeng at han er Brent Plasts
kaptein. Overasket de aller fleste når han under Bergen Open presterte å
komme til A-sluttspill, og komme over en rekke rutinerte spillere. Han
var til slutt bare ett par poeng i fra og ta med seg juniorpokalen hjem.
Øystein har i tillegg markert seg på hjemmebane med å ta flere medaljer
i Jærligaen. Han er i tillegg den eneste som faktisk har sluttet på
fotball for å satse på bordhockey. Det er noe brødrene Hagerup lenge har
etterlyst at juniorene burde gjøre, og Øystein ble dermed den første til
å følge tvillingenes råd.

c\) **Magnus Klippen**

Utmerket seg tidlig som Brent Plasts beste spiller, og det tok tid før
han begynte å få konkurranse fra sine lagkamerater. Høydepunktene har
stått i kø for den mellomste av brødrene Klippen i hans første
bordhockeysesong! Han startet bordhockeykarrieren med å gå til A-
sluttspill i Jæren Open, og tok med seg nybegynnerpokalen hjem med god
margin. Deretter fulgte flere gode ligaer, før han igjen tok med seg
nybegynnerpokalen hjem etter kretsmesterskapet på Jæren. Det tok ikke
mer enn 2 måneder før han igjen utmerket seg, denne gangen med å vinne
sin første Jærliga. Hans til nå siste gode prestasjon var å gå til topps
i B-sluttspillet i Bergen Open. Meget sterkt.

### Klubbpucken, *Brent Plast BHK*

**Nominerte:**

a\) **Lindås Puckskyverlag**

Hvem hadde trodd at Hundvin i Lindås kommune i Nordhordland skulle bli
et bordhockeysenter større enn Oslo, Trondheim, og de fleste andre byer
i landet, tilsammen. Med 13 deltakere på Lindåsligaen før påske har
Lindås Pyckskyverlag greidd å etablere en bordhockeyliga som er i ferd
med å overgå selveste Bergensligaen.

b\) **Brent Plast BHK**

I forbindelse med Jæren Open 13/14 fikk den eldste av brødrene Klippen
med seg sine to brødre, og det skulle vise seg å være starten på noe
stort. Den yngre delen av familien Klippen fikk med seg venner som også
veldig raskt ble ivrige, og sammen dannet de Brent Plast BHK. På
rekordtid fikk de seg en logo, og fikk bestilt drakter. Klubben
markedsfører også seg selv med offisielle Facebook- og Instagrambrukere,
slik at fans enkelt kan følge med klubben i sitt hjerte. Brent Plast har
15 mer eller mindre veldig ivrige spillere, som dukker opp på Jærliga
hver eneste tirsdag. Men de unge lovende nøyer seg ikke med det, og har
ofte en treningsliga i tillegg hver eneste uke. De stilte også med 5
spillere på Bergen Open 2013, hvor Magnus Klippen vant B-sluttspillet og
Øystein Klippen fikk en meget respektabel plassering i A-sluttspillet.
Brent Plast BHK har en rekke lovende spillere, som fort kan bli
dominerende i Norgestoppen om noen år. Vi kan med sikkerhet si at Brent
Plast BHK er den største bordhockeyklubben i Norge for tiden!

### Hjemåspucken, *Thorbjørn F Hestvaag*

**Nominerte:**

a\) **Yngve Aasheim**

Det hører med til sjeldenhetene at den suverene mester i norsk
bordhockey nomineres til Hjemåspucken, men når man i en uhyre viktig
lag-VM-kamp taper 1-7 mot en niåring og i ettertid må presisere at det
faktisk ble 1-7 og ikke 0-7 som mange trodde, fortjener man å bli kronet
med Norsk bordhockeys høyeste negative utmerkelse. Oleksi Korabels
herjinger med norske mestere kan overværes på Bambuser, og ble vist frem
på banketten under Bergen Open 2014 til enorm sjokk og vantro fra de som
fremdeles ikke hadde blitt kastet ut av en sovende Flatøy.

b\) **Vegard Flatøy**

Vegard Flatøy er ikke nominert til Hjemåspucken fordi han glemte at det
finnes noe som heter moms, noe man må betale når man har startet
designbyrå. Han er heller ikke nominert for å ikke ha råd til å reise på
NM, noe som sjelden har hindret visse andre Bergensligaspillere fra å
delta (jamfør Hjemåspuknominasjon til Holmin og Røken 2012). Ei heller
er han nominert til Hjemåspucken for å ha blitt tilbudt flyreise,
fullpensjon, deltakeravgift og øl på NM 2014, av Holmin òg, hold dere
fast, ... Trond Ove Gangsøy. Nei det Vegard Flatøy er nominert til
Hjemåspucken for er IKKE at han takket ja til dette tilbudet, men at han
etter å ha takket ja, mens Judas solgte sin beste venn for en neve
sølvpenger og Simon Peter fornektet sin enda bedre venn, fant ut at han
likevel ikke ville til NM. Og der sat Holmin og Trond Ove, med
flybilletten i postkassa. Kanskje var det egentlig de som burde
nomineres...

c\) **Tønsberg BHK**

Tønsberg BHK var en enormt profilert og selvrespektert klubb for få år
siden, med egen junioravdeling og flere sterke resultat, som sølv, eller
first looser position, i fem år på rad. Men som med andre hus som er
bygd på gyngende grunn, må til slutt jordskjelvet komme. Juniorene
forsvant, Hjemås dro til Syden, og Tønsberg BHK klarte ikke å stille lag
i NM på hjemmebane i Stavanger 2014.

d\) **Jarle Eide**

En god leder skal være synlig i media, styre organisasjonen med fast og
rettferdig hånd, være innovativ og motivere til kreativitet og
arbeidslyst, og delta i alle festligheter og seminarer på fast basis.
Jarle Eide er et glimrende eksempel på en slik mønsterleder. Under de to
årene denne hundeelskeren har styrt NBA-skuta som en Captain Cook over
verdenshavene, også kallet Eide-tiden blant den menige
bordhockeyentusiast, har NBA utviklet seg til en organisasjon i norsk og
internasjonal toppklasse, på linje med organisasjoner som Apple og
Google. Eide kroner dette verket med å lese opp denne nominasjonen til
den gjeve Hjemåspucken, og ønskes et suksessfullt liv som toppleder i
den internasjonale organisasjonen som får fatt i denne attraktive
kapasiteten.

e\) **BHK Graaveir**

NM 2012: Judageitene kroner en fantastisk debutsesong med Klubbpucken.

NM 2013: Judasgeitene sin eneste representant reiser hjem i skam med
Hjemåspucken under armen, for ikke å ha klart å stille lag som
regjerende Klubbpuck-vinner. Samtidig klatrer en ny gjeng opp på
Klubbpuckhimelen, BHK Graaveir. Det er likevel like før graaveiringene
presterer den totale fadesen å ikke møte opp på prisutdelinga og så godt
som være sikra Hjemåspucken på neste års NM.

NM 2014: BHK Graaveir stiller med èn deltaker på NM, kopierer
Judasgeitene sin katastrofale prestasjon under forrige NM, og blir
premiert med en soleklar og obligatorisk Hjemåspuck.

f\) **Thorbjørn F. Hestvaag**

Hestvaags prestasjoner har sunket i takt med hans holdninger og svømmer
nå på dypt vann. Hestvaag startet sesongen med en meget respektabel
plassering i Jæren Open, og ble "Beste Junior". Etter det har det vært
trådt for "Jordbærpikken", og det har blitt lenger mellom høydepunktene.
Han nådde bunnen da han presterte å gjøre ett elendig Bergen Open. Til
manges store overraskelse gikk Hestvaag til B-sluttspill, uten og greie
å ta medalje. Hestvaag mener selv at han er underranket, men kom likevel
6 plasser under sin egen ranking. Hestvaags til nå siste påfunn var når
han han uttalte at han vurderte å droppe NM på hjemmebane, i frykt for
en ny ydmykelse. Det ville vært en skandale!

g\) **Arne Johannes Holmin**

Ganske nøyaktig 5 måneder etter at Holmin i siste liten måtte melde
avbud på Swedish Masters for å fullføre doktorgradsavhandlingen etter at
han både hadde meldt seg på og betalt fly og hotell, oppstod det igjen
enorme logistitiske problem da Holmin skulle reise til Brønderslev på
Trophy of Denmark. Igjen var nevnte doktorgrad svært delaktig. Planen
var at Holmin skulle ta båt fra Bergen sammen med SA Fure og HC Lønne,
og at Bjørn Røken skulle gå på i Stavanger. Det Holmin hadde glemt var
at han skulle på en seremoni med utdeling av diplom for godkjent
doktorgradsavhandling. Dette medførte at Holmin ikke hadde sjanse til å
rekke båten, og bestilte fly fra Bergen til Stavanger for å hoppe på
båten sammen med Røken der. Verden ville det likevel ikke slik heller.
Oljesøl førte til enorme køer fra Bergen sentrum til Flesland og Holmin
rakk ikke flyet. Fullstendig knust og vonbroten ringte han rundt til
turkameratene for å informere om at det ikke blei Danmarkstur. Heldigvis
arbeider kona til Bjørn Røken, Marte, med å løse lignende logistiske
problem for å få folk på jobb i Nordsjøen, og foreslo fly til København
og tog videre til Brønderslev. Arne Johannes Holmin nomineres til
Hjemåspucken for ELENDIG reiseplanlegging! For å toppe det hele kalte
han ikke opp datteren, som kom til verden et halvt år senere, etter
Marte Røken som redda ei magisk helg i Danmark. Nomineres også etter
gammel sedvane.

h\) **Henning Tvedten**

Henning Tvedten nomineres for å ha underprestert i å prøve å unngå at
BHK Graaveir vinner Hjemåspucken, akkurat som Judasgeitene gjorde det i
2013, og bare klart å få med seg selv fra sin egen klubb til NM.

### Bankettpucken, *Reinert Kverneland*

**Nominerte:**

a\) **Reinert Kverneland**

Banketten etter Jæren Open 2013 går inn i rekken av legendariske
banketter på Kvernaland. Til tross for lite oppmøte på banketten ble
deltakelsen historisk, med den høyeste prosentandelen av kvinner på
banketten siden Audhild hadde filmquiz på Jæren Open 2010. Hele 40% av
deltakerne var kvinner! Da junior Thorbjørn Hestvaag glimret med sitt
fravær stilte hans mor opp og representerte familien på banketten.
Brobyggeren, ordføreren som er for kommunesammenslåing, Reinert
Kverneland slo denne kvelden sammen NBA-bankett med en gjenforeningsfest
for tidligere arbeidstakere på Rimi Kverneland. Familiebedriften som han
gjorde til en institusjon på Kvernaland har hatt flere Hageruper i
arbeid enn det har vært Hageruper på NBA turnering. Der mange trodde at
Hageruper hadde klippekort på bankettseire gjorde Kverneland en
kjempedebut og vant sin første men forhåpentlig ikke eneste bankett.
Ordføreren laget glimrende stemning, tok flere gratulasjonsbilder med
vinner Geir Hjemås og gjorde banketten til sesongens beste bankett.
Frode Hagerup prøvde i en siste krampetrekning å danse seg til seier ved
bruk av både barkrakker, kremblåser og en gammel saksofon uten å være i
nærheten av bankettseirer. Reinert Kverneland nomineres herved til
bankettpucken 2013/14 for sin deltakelse, sammenslåing og
tilstedeværelse på banketten etter Jæren Open 2013.

b\) **Trond Ove Gangsøy**

I en sesong der mestbankettpuckvinnende Trond Ove Gangsøy har glimret
med et utrolig svakt og meget sjokkerende fravær på obligatoriske
turneringer som Jæren Open, Trondheim Open og Lambertseter Open,
nomineres han likevel til bankettpucken av gammel sedvane, òg for til
sin innsats på banketten etter Bergen Open på kvinnedagen 2014. Etter en
katastrofal turnering der omtrent alle under 15 år slo den gamle
hardtslående ørnen, viste Trond Ove seg fra en eksepsjonelt forbilledlig
side da han med sine lange armer geleidet de samme Jæreske juniorene han
tidligere på dagen hadde tapt mot, gjennom en deilig bankett i Vegard
Flatøys residens på Møhlenpris. På ett tidspunkt, mens Trond Ove snakket
energisk om hvorfor legender som Hestad, Lie, Oftedal og Eide ikke
lenger spiller hockey, strakte armene hans seg bokstavelig talt fra vegg
til vegg i det 4 meter lange bankettlokalet. Det er kjent at albatrossen
er det luftdyret med størst vingespenn (3.5 meter), men etter banketten
i Bergen har disse vakre fuglene fått skarp konkurranse av en havsule
fra Spjelkavik.

### Årets lag

#### Keeper, *Stian Lode*

#### Venstreback, *Jørn Moldvær*

Jørn Moldvær vinner etter omspill der konkurransen gikk ut på å stå imot
Trond Ove sine høyreskyflrr lengst muglig.

#### Høyreback, *Øystein Klippen*

Øystein Klippen vinner etter knusende seier i kioskkonkurranse mot
Holmin

#### Venstreving, *Thomas Fjermestad*

#### Høyreving, *Frode Hagerup*

#### Senter, *Andreas Røren*

## Puck Awards 2013

### Sportspucken, *Espen Moe*

**Nominerte:**

a\) **Espen Moe**

2012 var et fremragende godt år for den til vanlig "høyst ordinære"
bordhockeyspilleren Espen Moe. En ok sesongstart med 52. plass under SM
ble raskt glemt da Espen tok en sterk 3. plass under NM på Jæren i fjor.
Før dette hadde han vist stigende formkurve med femte plass på Bergen
Open.

I september tok Espen er svært imponerende 3. plass under Norway Open
foran spillere som Pontus Eriksson, Bjarne Axelsen, Peter Östlund, Yngve
Aasheim og Tønsbergs store sønn Frode Hagerup. Deretter fulgte 8. plass
på Jæren, 3. plass i Trondheim før Espen vant sin første NBA turnering
på Jæren i januar i år, etter en fantastisk turnering. Espen er den
første i norsk bordhockeys historie som har klart å vinne en NBA
turnering og samtidig skaffe seg pass!

Det er særlig fortjent at en spiller som Espen Moe, som har støttet
bordhockeymiljøet med sin tilstedeværelse gjennom mange år, endelig får
betalt i form av en slik fantastisk sesong. At disse resultatene kommer
etter flere utenomsportslige utfordringer gjør det ekstra imponerende.
Espen har tatt steget opp blant de beste i Norge, med stabilt høyt nivå,
og er definitivt ikke lenger en "høyst ordinær" bordhockeyspiller i
norsk målestokk.

For sine prestasjoner i sesongen 2012-2013 nomineres Espen Moe til
sportspucken!

b\) **Andreas "Ljunet" Trunsrud Røren**

Etter det sure tapet for Remmem i kvarfinalen under NM 2012, har
formkurven til Ljunet pekt jevnt oppover. Han ledet lenge mellomspillet
under Norway Open i Bergen i september 2012, fikk sin første og
etterlengtede seier i Osloligaen i oktober 2012, og toppet tredjeplassen
på Lambertseter Open samme måned med seier i Trondheim Open november
2012. Etter en sterk seier i Volda Open Påske 2013 seiler Ljunet opp som
en farlig utfordrer til NM tittelen 2013.

c\) **Stian Østrem**

Stigarevolusjonens flaggskip Østrem var fra mai 2010 til januar 2012 den
høyest rankede norske bordhockeyspilleren, uten at han hadde vunnet en
NBA-turnering. Da han endelig klartret til topps på norsk jord var det
like godt som Norgesmester i NM i Sandnes 2012. Etter sterk innsats på
SM i januar 2013 har Østrem også tatt tilbake posisjonen som Norges
høyest rankede spiller.

d\) **Frode Hagerup**

Tønsbergs nå største spiller har hatt en solid framgang på
verdensrankingen denne sesongen. Fra 197. plass i april 2012 har han nå
en 110. plass i april 2013. Hagerups fire tellende resultater har kommet
denne sesongen, med en sterk finaleplass i B i EM i Riga juni 2012, 9.
plass i Norway Open i Bergen september 2012, og finaletap i Jæren Open
januar 2013 som best.

### Åpen puck, *Frode Hagerup og Bjørn Hagerup Røken*

**Nominerte:**

a\) **Frode Hagerup og Bjørn Hagerup Røken**

NM på Jæren 2012. Primus motorer for VM i Stavanger. Knallhard satsing
på bordhockey selv med store forpliktelser på hjemmebane. Med unntak den
evig unge tv-kjendisen Arne J. Holmin, og med et nikk til gamle
Oslo-Bakken, er det vel liten tvil om hvilke personer som betyr mest for
det norske bordhockeymiljøet. De skal selvsagt hedres for sin innsats,
men ikke minst for sin evne til å samle alle i bordhockey-Norge rundt
seg. Det som imponerer nominasjonskomiteen mest er den spesielle evnen
brødrene har til å samle ulike mennesketyper rundt seg, og styre skuta i
all slags vær. Om det er tenåringer på Jæren som trenger motivasjon,
slitne familiefedre på tur til en østeuropeisk storby som trenger en
drikkekompis, en kverulant legespire som trenger grensesetting, fulle
elektrikere som ikke ser forskjell på hotell og Lenin-monument eller en
nasjon som roper etter et VM på hjemmebane; Hagerup/Røken tar ansvar. De
er nesten provoserende omgjengelige og lette å like, og har en spesiell
evne til å få alle i norsk bordhockey til å dra i samme retning
(forhåpentligvis mot hotellet og ikke mot strippeklubben). Det er alltid
en glede å møte Hagerups på turnering, og selv om det ikke alltid er
avtalt, er de alltid naturlige lagledere på tur.

For sin innsats for bordhockeymiljøet, omgjengelighet og evne til å være
pappaer, kamerater, lærere og lagledere på samme tid nomineres Brødrene
Hagerup/Røken til Åpen Puck.

b\) **Trond Ove Gangsøy**

Nominasjonskomiteen synes det er på høy tid at personen det nå skal
snakkes om nomineres til Åpen puck. Hvor mange personer i
bordhockeymiljøet kan snike seg unna rigging, rydding, betaling av
turneringer, tvilsomme karrierevalg, elendige dropper og enda mer
elendige senterfinter og allikevel være en person man alltid ser
umåtelig fram til å treffe igjen på turnering? Det er ingen tvil om at
Trond Ove Gangsøy har en helt spesiell posisjon i norsk bordhockey.

Nominasjonskomitèen vil legge ekstra vekt på den store innsatsen Trond
Ove faktisk nedlegger for miljøet. Han lager noen uforglemmelige quizer,
både til bordhockeyreiser og banketter. Det å lage en god quiz, med
riktig vanskelighetsgrad, varierte spørsmål, med ulike typer spørsmål
for en variert målgruppe krever en mann med mye kunnskaper; ikke bare
faktakunnskaper, men også kunnskap om menneskene som skal løse quizen.
Og at Trond Ove har kunnskap og bryr seg om oss i miljøet er vel aldri
så tydelig som når han skriver lange, velformulerte og høyst
underholdene innlegg etter turneringer. For ikke å glemme eulogiene med
imponerende mengde faktakunnskaper han produserer på gjesteboka etter
store turneringsseire, noe som blant annet rørte Østrem til tårer etter
NM i fjor.

For sine mangeartede bidrag til norsk bordhockey nomineres Trond Ove
Gangsøy til Åpen Puck!

c\) **Jørn Moldvær**

"Har du sett, jeg treffer ikke pucken." Sjelden har en 0-0-kamp med
påfølgende seksogethalvt minutts sudden vært like underholdende som da
Moldvær ble nedkjempet av Remmem i finalen på Lambertseter Open oktober
2012. Åttendedelsfinalen mellom Trond Ove Gangsøy og Jon Andreas Hestad
under Trondheim Open 2008, som ble avgjort med en ca 10 minutts sudden
etter 0-0 i sjuende kamp, var utvilsomt minneverdig, men ikke like
underholdende i den forstand at tilskuerne senere på kvelden lo seg i
søvn ved tanken på Moldværs utrolige spill. Avanserte kombinasjoner
mellom venstreving, venstreback og høyreving førte fram til en mengde
forsøk på høyreskyffel. Ingen traff mål, ved de færreste traff senter
pucken, og en stor del av forsøkene endte direkte til Remmems høyreving,
som vanntro og lattermild kunne forsøke å avgjøre kampen. Det mistenkes
at Remmem drog spilleforlengelsen ut i langdrag, nettopp for å kunne
nyte Moldværs hårreisende svake hockey på video i ettertid. Hele
suddenen ligger ute på youtube (søk etter "Basse Remmem"), til
fornøyelse for de stemmegivende og eventuelt andre med sans for
"Americas Funniest Home Videos" og tilsvarende tv-programmer.

d\) **Frank Tønes Tønnesen**

Helt siden han vant tidenes første Haua Bordhockey Liga den 24. februar
2005, har Frank Tønnesen kombinert et aktivt artistliv med
bordhockeykarriæren. De seneste årene har musikkarriæren muligens hatt
en noe høyere prioritet enn bordhockeykarriæren, noe som sannsynligvis
har vært et klokt valg; ikke fordi Tønes ikke er en habil
bordhockeyspiller (han har en meget giftig venstreving og finesser til å
slå de fleste), men fordi han kunne innkassere hele to priser under
årets Spellemann-utdeling. Selv om man skulle tro at en landsens mann
kunne bli oppblåst av slik suksess, holder Tønes alltid pucken på isen,
og spiller gjerne konserter i bordhockey-tskjorter. I flere intervjuer
har Tønes snakket varmt om at han spiller bordhockey, og han nomineres
til Åpen Puck for sine eminente bidrag for å promotere bordhockeysporten
til kulturelite og mannen i gata.

### Løsnespucken, *Vegard Klippen*

**Nominerte:**

a\) **Vegard Klippen**

Vegard Klippen er en av Jærens og Tønsberg BHKs nye juniorbølge som
forhåpentligvis vil revolusjonere norsk bordhockey. Han har en egen evne
til å tiltrekke seg oppmerksomheten fra media og er den eneste
bordhockeyspilleren i Norge som har sitater i lokale aviser på samtlige
turneringer han har deltatt på. Han har prestert verbale lekkerbiskener
som "Eg vil kjempa med flagget på brystet i VM. Då får eg noko å
fortelja barnebarna mine om 50 år" og "Eg fikk ikkje sova i natt fordi
eg var så spent" på trykk. Når han samtidig er eksepsjonelt fotogen så
er han en klar kandidat til årets nye hockeynavn.

b\) **Torbjørn Kverneland**

Torbjørn Kverneland er den av de ferske Tønsberg-juniorene som lever
mest opp til klubb-imaget. Stor i kjeften, har en nesten uhemmet tro på
egne evner og et strålende humør. Kverneland er en fryd å ha i lokalet
når seriøse saker skal diskuteres på et Årsmøte i NBA, og det ventes mye
både sportslig og utenomsportslig av denne karen i årene fremover.

c\) **Benjamin Øveraas**

Benjamin Øveraas er en av bergensligaens nye spillere denne sesongen.
Når han ble spurt om hvilken klubb han ville spille for, svarte han at
han heller ville lage sin egen klubb sammen med Martin Hatlebrekke.
Kapteinen i BHK Graaveir har hatt en fin utvikling og er den som jevnt
over har prestert best i bergensligaen av BHK Graaveirs medlemmer.
Øveraas har et stort potensial innenfor bordhockey, og så lenge han
fortsetter å spille jevnlig, er det bare opp til han selv hvor god han
kan bli.

d\) **Benjamin Øveraas**

Benjamin Øveraas er en av bergensligaens nye spillere denne sesongen.
Når han ble spurt om hvilken klubb han ville spille for, svarte han at
han heller ville lage sin egen klubb sammen med Martin Hatlebrekke.
Kapteinen i BHK Graaveir har hatt en fin utvikling og er den som jevnt
over har prestert best i bergensligaen av BHK Graaveirs medlemmer.
Øveraas har et stort potensial innenfor bordhockey, og så lenge han
fortsetter å spille jevnlig, er det bare opp til han selv hvor god han
kan bli.

e\) **Martin Hatlebrekke**

Martin Hatlebrekke, visepresident i BHK Graaveir har vært et friskt pust
i bergensligaen i høst og vår. På bergensligatabellen ligger Hatlebrekke
litt bak klubbkaptein Øveraas, men dette er i hovedsak grunnet færre
ligaoppmøter i vår. Gjenomsnittsverdien per liga viser at han bare
ligger ett poeng bak, noe som tyder på et utrolig jevnt oppgjør internt
i BHK Graaveir utover våren. I likhet med Øveraas, har også Hatlebrekke
et godt blikk for bordhockey og lærer fort, og det var netopp
Hatlebrekke som sikret BHK Graaveirs første pokal da han vant
Rookie-pokalen under Bergen Open 2013.

### Klubbpucken, *BHK Graaveir*

**Nominerte:**

a\) **Tønsberg Bordhockeyklubb**

Tønsberg bordhockeyklubb har hatt solid vekst denne sesongen og kan
skilte med den største junioravdelingen i landet. Klubben jobber aktivt
med å rekruttere ungdom til avdelingen på Jæren og har hele 12 nye
spillere denne sesongen der 11 er juniorer. TøBHK har også jevnt gode
sportslige prestasjoner i eliteavdelingen og er den klubben i Norge som
virkelig satser på topp og bredde (gjerne rundt magen).

b\) **Tønsberg Bordhockeyklubb og Stigarevolusjonen**

Gjennom flere år har Tønsberg BHK og Stigarevolusjonen underholdt
borhockey-Norge med friske verbale fraspark, veddemål med klubbytter som
innsats (der Stigarevolusjonen som regel har tapt), og intens kniving om
å være beste klubb rent sportslig. Forholdet mellom de to klubbene kan
sammenlignes med et brødreforhold der den ene er litt rund og bøllete,
mens den andre er mer sofistikert men litt for lett å lure. Veddemålet
mellom Tønsbergs Hjemås og Stigarevolusjonens norske mester Østrem, om å
være førstemann opp Stoltzekleiven i Bergen, er i skrivende stund
fremdeles ikke avklart, da doktor Østrem har påberopt seg gyldig fravær
grunnet feilbehnadling hos en annen lege. Juridisk ansvarlig i NBA,
Trond O. Gangsøy arbeider med saken, som i værste fall for
Stigarevolusjonen kan ende med at Østrem må ta fire hos fienden.
Tidligere har Holmin lidd en tilsvarende sjebne, og nå kan de to
klubbene bli nødt til å dele en puck i tillegg til spillere.

c\) **BHK Graaveir**

Det er ikke alltid like lett å rekruttere nye folk til bordhockey.
Høsten 2012 fikk bordhockey-Norge ikke bare en rekke nye spillere, vi
fikk også en helt ny klubb. BHK Graaveir har sjarmert både gamle og nye
bordhockeyspillere med sin entusiasme på og utenfor brettet. De var
tidlig ute med å designe logo og fikk opp en facebook-side der de har
kunngjort regelmessige pressemeldinger. Til Bergen Open 2013 var også
t-skjortene på plass, og før NM har klubben etablert instagram-konto.
Siste nytt fra BHK Graaveir er at de har sikret seg en sponsoravtale med
energidrikk-leverandøren Cult, noe som har ført til produtplasering i
spillelokalet på bergensligaen. BHK Graaveir har vist det fulle
potensialet av en brodhockeyklubb, og vil forhåpentligvis bemerke seg
også sportslig de neste årene.

### Hjemåspucken, *Judasgeitene*

**Nominerte:**

a\) **Stian Lode**

Siden det ikke var noen klar vinner må vi vel dessverre konstantere at
det ikke ble kåret noen vinner av SM Banketten 2013. Fokuset ble
dessverre rettet mot taperen(e) av Banketten. De nominerte var:

Stian Lode: var pådriveren til at vi skulle gå fra Bankettlokalet til
Malmø sentrum. Dette resulterte i mindre tid til drikking og flere av
deltakerne holdt på å bli edru på turen til nærmeste pub. Var sammen med
Y. Aasheim også den første til å reise hjem fra Malmø City. Annonserte
før Banketten at han skulle vinne for å veie opp mot innsatsen hans i SM
og manglende pokal for D-tittelen han vant samme dag. Får karakteren A
dersom det er om og gjøre å tape Banketten.

Jørn Moldvær: Kranglebasse, Rottebass, B-King, Bassanova, Bittersmitter.
Kjær Basse har mange navn, men under Banketten og ute i Malmø city var
Basse smittespreder av den største Bitterheten siden undertegnede ble
diskvalifisert fra Trond Gangsøy Cup i 2009. B-tydelig mye fokus på
krangling og kverulering preget kvelden som minnet om en dårlig B-Film
fra 90 tallet. Basse får karakteren B dersom det det er om og gjøre å
tape Banketten. Ironisk nok starter både Bankett, Bitterhet, Bergen og
Basse med samme Bokstav som mellomspillet Basse fullførte mot sin vilje.

Det var jevnt mellom disse to, men tittelen går til Stian Lode siden
Basse konsumerte B-tydelige mengder Bajer under Banketten.

b\) **Judasgeitene**

Fra Høsten 2011 til høsten 2012 var Judasgeitene den største
rekrutteringsklubben i Norge og en viktig faktor for å få opp antall
deltakere i Bergensligaen og skape entusiasme rundt sporten. Til NM i
Sandnes 2012 stilte Judasgeitene med seks av syv mulige spillere og ble
belønnet med klubbpucken for entusiasmen. Høsten 2012 startet meget
lovende med flere nye medlemmer i Judasgeitene, og på bergensliga nr 2
høsten 2012, var det hele 9 Judasgeiter på liga. Da Darko også vendte
tilbake til bordhockeyen, talte Judasgeitene hele 10 aktive medlemmer og
det ble snakket om at vi kunne stille i alle fall 3 og kanskje til og
med 4 lag til neste NM. Det ble holdt egne Judasligaer med jevne
mellomrom og vi bestemte oss for å arrangere en hyttetur. Hytteturen var
fantastisk, men skulle vise seg skjebnesvanger. Etter denne hytteturen
høsten 2012 mistet klubben 3 spillere som ikke har returnert siden.
Utover høsten dabbet interessen av hos mange av de øvrige medlemmene og
status rett før NM i Oslo 2013 er at Judasgeitene ser ut til å ikke
klare å stille med mer enn 1 (!) mann (forfatter av denne nominasjonen).
Fra å være en klubb i full vekst med ambisjoner om å stille 3-4 lag til
NM og vinne klubbpucken igjen, til å kollapse helt og ikke klare å
stille lag til NM, nominerer jeg herved Judasgeitene til Hjemåspucken.

c\) **Osloligaen**

Osloligaen arrangerte i oktober 2012 Lambertseter Open. Turneringen gikk
sin gang, med godt spill, mindre godt spill, fornøyde spillere, og
mindre fornøyde spillere (...) før det nærmet seg avslutningen og den
sedvanlige turen til butikken for å kjøpe proviant til banketten. Alt er
tilsynelatende ved det normale, og forventningene til en solid bankett
der alle dagens begivenheter skal behørig omsnakkes stiger. Men det
skulle ikke bli som de 7 tilreisende fra Bergen hadde forventet av en
NBA-turnering. Osloligaen hadde nemlig ikke planlagt noen bankett. Og
det som verre var, ingen i Osloligaen skulle på bankett, om det så ble
arrangert en sådan, noe de tilreisende måtte organisere selv.

Sjokk og vantro bredte seg gjennom Bergensligaen, men det var ikke før
Hjemås, på konfronterende spørsmål fra Holmin om han ikke i det minste
skulle være med på bankett i egen by, dersom Bergensligaen arrangerte
den, svarte med stillhet og et tomt blikk, før han tuslet retningsløst
ned bakken fra Lambertseter Gård, at skandalen virkelig sank inn hos de
tilreisende.

Bankett ble likevel arrangert, hjemme hos Graaveiring Halset, med kun et
medlem fra Osloligaen; Ljunet, som tross alt huset en tilreisende
bergensk nederlender som hungret etter bankett. Allerede på denne
banketten ble det diskutert om det var rett at Osloligaen skulle
nomineres til Hjemåspucken for ikke å ha arrangert bankett på egen
turnering. De ville jo i så fall få en slags belønning for dette, et
trofé. Under sterk tvil nomineres likevel Osloligaen til Hjemåspucken,
men bør helst ikke stemmes på.

### Bankettpucken, *Trond Ove Gangsøy*

**Nominerte:**

a\) **Bjarne Axelsen**

Presidenten i det Internasjonale Bordhockeyforbundet har lenge figurert
som en trofast deltaker på internasjonale bordhockeyturneringer, og har
som den mest-reisende spilleren i bordhockeyverden oppnådd en
imponerende posisjon på World Tour-adelskalenderen. Samtidig den aktive
deltakelsen gjort det mulig å knytte sammen bordhockeyverden på en unik
måte, og gi alle miljøer en sjanse til delta i utviklingen av sporten.

Mindre kjent er det kanskje at Axelsen er en meget habil
bankettdeltaker, noe han viste med sin tilstedeværelse på banketten på
Bergen Open i mars 2013. Da flere av bankettens deltakere var på veg
hjem, deriblant en rekke judasgeiter, dukket Axelsen opp med sin
forlovede Anette Engel, og bidrog til en minneverdig bankett som munnet
ut i en kamp til 10 mål mellom Axelsen og sportspuck-nominerte Røren.
Kampen endte 10-2 til Axelsen, som presterte en bankett-bordhockey som
overgikk turnerings-bordhockeyen han tidligere på dagen hadde vunnet
Bergen Open med. Axelsen nomineres for sitt årelange fokus på banketter
generelt, og for å knuse Røren på Bergen Open-banketten spesielt.

b\) **Trond Ove Gangsøy**

Bordhockey-Norge begynner å bli gammelt. Flere av de mest sentrale
spillerne har rundet 40 år, og bankettutholdenheten er ikke det den en
gang var. Et godt eksempel er Røkens totale kollaps under banketten på
Jæren Open januar 2013. Røken hadde innlosjert Trond Ove på Bryne denne
helgen, men maktet ikke henge med da Sunnmøringen satte opp tempoet på
sisterunden av banketten. Resultatet ble at Trond Ove måtte fortsette
banketten over telefon til bankettens avdeling i Hagerupskogen, hvor
Røren og Holmin var vitne til følgende legendariske formaning fra Trond
Ove, da han oppdaget av Røken våknet et øyeblikk fra sin tunge søvn på
egen sofa: "Bjørn Hagerup Røken: Sett deg opp og drikk"

Trond Ove Gangsøy nomineres for sin innsats for å motivere til anbefalt
væskebalanse på banketten under Jæren Open 2013.

## Puck Awards 2012

### Sportspucken, *Daniel Remmem*

**Nominerte:**

a\) **Daniel Remmem**

Man kommer ikke utenom Daniel Remmem i norsk bordhockey. Han er
regjerende norsk mester, og har 3., 2. og 1. plass på henholdsvis
Trondheim Open, Lambertseter Open og Bergen Open. Remme fulgte opp
Moldværs gode SM i 2011 (‘6. plass) med17. plass, hårfint bak
sluttspill, noe som viste internasjonal styrke. Romsdalingen har en egen
evne til å vinne selv de jevneste kamper, og det kreves ekstreme
ferdigheter hor motstanderen for å bryte gjennom Remmems solide spill.

b\) **Nisse Drev**

Nisse fikk noe som kan kalles et gjennombrudd under Lambertseter Open,
der han kom til kvartfinale i et meget topptungt felt, og havnet på
plassen bak 8 ganger norsk mester Tore Lie. Vi har lenge sett at Nisse
har et potensial som overstiger resultatene, og Lambertseter Open viste
at vi hadde rett.

c\) **Landslaget**

Etter solide seirer mot Ukraina og Ungarn, og sterk målforskjel i tap
mot Finland og Latvia, kom det norske landslaget på 5. plass, foran
Tjekkia i lagkonkurransen i VM i Turku 2011.

### Åpen puck, *Bjørn Hagerup Røken og Frode Hagerup*

**Nominerte:**

a\) **Arne Johannes Holmin**

Holmin nomineres til Åpen Puck for sin ekstraordinære innsats for
bordhockeymiljøet i Bergen og Norge. Han har kjempet seg gjennom en
periode på flere år der Bergensligaen i praksis besto av 4- 5 spillere,
men mistet aldri troen på at flere sjeler kunne vinnes for
bordhockeysporten. Og de siste månedene har han høstet fruktene - 12-15
spillere jevnlig på liga, toppet med et Bergen Open med rekordmange
debutanter. En av bordhockeyens viktigste menn. Han har også lagt ned
mangfoldige timer for å gi oss Fantasy Bordhockeyleague. Et prosjekt som
virkelig er med på å skape ekstra engasjement rundt omkring i
bordhockeynorge.

b\) **Espen Moe**

Bordhockeypiraten Espen Moe nomineres for sin «armstronging» forrige
sesong. Ikke nok med at han spilte NM to dager etter siste
kreftbehandling. Han tok tredjeplass også! Meget imponerende, og viser
dedikasjon til sporten.

c\) **Bjørn Hagerup Røken og Frode Hagerup**

NBA har lenge lekt med tanken på å få et virkelig stort mesterskap til
Norge. Med støtte fra resten av NBA leverte brødrene en VM-søknad som
til og med imponerte de mest skeptiske sjelene i det internasjonale
bordhockeymiljøet. I kamp med Russland gikk til slutt Norge av med
seieren og neste sommer samles verdens beste bordhockeyspillere i
Stavanger for å måle krefter.

### Løsnespucken, *HC Lønne*

**Nominerte:**

a\) **Rune Løsnesløkken**

Allerede før sin første turnering hadde mannen med det klingende navnet
Rune Løsnesløkken fått en viss kjendisstatus i det norske
bordhockeymiljøet. En youtube-video med tittelen “Hvordan bli knust av
Rune Løsnesløkken i bordhockey...” hadde allerede sjarmert tidligere
topprangerte Stian Østrem, da Løsnesløkken, med sine deilige grønne
briller, dukket opp på Lambertseter Går 18. februar 2012. Seirer mot GT
Brovold og Vegard Flatøy bidrog til at Løsnesløkken ble behørlig
omsnakket på påfølgende bankett, der en av de kvinnelige
bankettdeltakerne syntes historien om Løsnesløkken, inkludert selve
navnet, var for godt til å være sant. Etter Lambertseter Open har
Løsnesløkken forsøkt å få i gang bordhockeyturneringer i Moelv, og vi
håper hans smittende engasjement kan føre til et nytt lokalt
bordhockeymiljø i Norge.

b\) **Tom S. Kosmo**

Som en nordnorsk bråttsjø skylte kunstneren Kosmo inn over
Studentmesterskapet i Bergen 17. mars 2012. Sammen med Torje Sæbø hadde
Kosmo trent daglig på det felles atelieret der de to arbeider. Skjønt,
hvor mye arbeid det blir kan vel stilles spørsmålstegn ved, utfra nivået
Kosmo viste da han presset Minde Muthapuckers’ visekaptein Espen Eidsnes
til sudden i femte og siste kamp i kvartfinalen. Presise høyreskyfler
som kunne ligne på Jørn Moldvær sine, og god hockeyforståelse mot
Eidsnes sine meget imponerende senterfinter, bidrog til stor
underholdning på Kvarteret denne kvelden. Bare et flaksemål reddet
Eidsnes fra den totale fiasko, et nederlag som ville ha blitt omsnakket
og nominert til diverse priser i måneder, om ikke år, fremover.

c\) **HC Lønne**

På sin fjerde bergensliga 9. februar 2012 presterer HC Lønne å komme inn
på adelskalenderen etter seier over hvem andre enn Espen Eidsnes i
kvartfinalen. At Holmin i samme liga tapte sin kvartfinale mot Fredrik
Thorkildsen gjorde bronseplassen langt mer tilgjengelig for HC, men
medalje i sin fjerde liga vitner uansett om et visst talent, noe som ble
premiert med pokal for “Beste Rookie” under Bergen Open drøye seks uker
senere. HC ble tidlig sammenlignet med Dag Øyvind Sæter, som i sin tid
ble karakterisert som et formidabelt talent med altfor lite spilletid.
Dessverre for Sæter har det blitt til de grader for lite spilletid,
siden han havnet under den nominerte på Bergen Open 2012.

### Klubbpucken, *Judasgeitene*

**Nominerte:**

a\) **Judasgeitene**

Judasgeitene må betegnes som fremtiden i norsk bordhockey. Klubben
teller 7 aktive medlemmer, men er i stadig vekst. Alle medlemmene er
stort sett inne i sin første sesong, og har hatt betydelig framgang i
løpet av månedene klubben har vært mest aktiv. Judasgeitene arrangerer
stadig treningsvorspiel, med stemning og senterfinter i fokus. Klubben
har vært den viktigste faktoren for den store veksten i
bordhockeymiljøet i Bergen, og debuterer med to lag (!) på NM 2012.
Innsatsen Judasgeitene gjør og vil gjøre i fremtiden for norsk
bordhockey kvalifiserer til klubbpucken 2012.

b\) **Minde Muthapuckers**

Minde Muthapuckers har kommet som en vind av engasjement og spilleglede
inn i det norske og bergenske bordhockeymiljøet. Anført av kaptein
Flatøy og vise-kaptein Eidsnes, har klubben servert magi i form av et
ekstremt Aspenstrøm- og kiosk-fokus, legendariske innsatser på
banketter, og en interesse for bordhockey som kan få veteraner til å
felle en tåre. Klubben har vist stor vilje til å reise på turneringer
(Kaptein Flatøy deltar under NM i sin 5. av 6 NBA-turneringer denne
sesongen), og viser med det at de blir å regne med både lokalt og
nasjonalt de neste årene. Fures forsøk på quiz ETTER TrondOves 3 timer
lange quiz på banketten etter Bergen Open bør nevnes som spesielt
imponerende.

c\) **Tønsberg BHK**

Tønsberg nomineres til klubbpucken av gammel sedvane.

### Hjemåspucken, *Arne Johannes Holmin*

**Nominerte:**

a\) **Arne Johannes Holmin**

Etter oppløftende resultat i NBA-turneringer forrige sesong (mellom
annet 2. plass på Lambertseter Open og Bergen Open), har Holmin
underprestert med høy stabilitet inneværende sesong. I tre
NBA-turneringer på rad (Jæren Open 18 (rangering 6), Trondheim Open 10
(4) og Lambertseter Open 16 (7)) ble Holmin dagens Hjemås. Dette
kvalifiserer solid til årets Hjemås.

b\) **Stian Lode**

Stian Lode nomineres for å ha valgt klubbkompis Espen Moe foran en
underpresterende Jørn Moldvær i sluttspillet under Jæren Open. Frode
Horvath som valgte etter Lode fikk valget mellom Moldvær og Risa, men
tok det lojale valget da han valgte Tønsbergspilleren i stedet for klubb
kollega Risa.

c\) **Bjørn Hagerup Røken og Arne Johannes Holmin**

De naive sosialistene Holmin og Røken nomineres til Hjemåspucken for å
faktisk ha registrert sine egne kort på hotellrommet til Trond Ove
Gangsøy under NM 2011.

### Bankettpucken, *Trond Ove Gangsøy*

**Nominerte:**

a\) **Trond Ove Gangsøy**

Etter å ha herjet på banketter i årevis har Trond Ove virkelig fått
utfylt sitt potensiale som NBAs egne Quizvert. Han har gledet
bankettdeltakere med Quiz på nesten hver eneste bankett. Selv når han
ikke deltar på banketter bidrar han med spørsmål, som da han holdt
Balkanquiz via SMS til de som reiste til SM i Stockholm i vinter. Han
underholdt sine medbergensere på biltur til Oslo Open med en monsterquiz
som varte helt til Oslo - og tilbake! 50/50 quizen etter Lambertseter
Open må også nevnes som et høydepunkt i denne mannens uendelige
quizrepertoar.

b\) **Lars Erik Berntzen**

Norske bordhockeyturneringer har tradisjon for å legge til dels like
stor vekt på banketten som på selve turneringa. Viktigheten av banketter
har vært diskutert utfyllende, men få andre i bordhockeyNorge har vel
praktisert en så til de grader puristisk bankett-preferanse som Minde
Muthapuckers’ sjarmtroll Lars Erik Berntzen. Under Bergen Open 2012
valgte Berntzen å droppe hele turneringa, for så å gi noe som selv for
matematikere framstod som 110 prosent på banketten. Blant bankettkjemper
som TOG, Hagerup-brødrene og bankettvert Flatøy, var Berntzen bankettens
midtpunkt hele kvelden gjennom. Særlig imponerte han med en pikant
4-minutters pardans med husets veggpryd, der sofa og vegger var like
naturlige underlag som selve gulvet, samt flere brytekamper med
medlemmer fra Judasgeitene. Berntzen tok også velfortent over Moes
soveplass i Flatøys seng, og var fremdeles i storslag da de siste
deltakerne forlot banketten i halv seks-tida.

c\) **Andreas Ljunet Røren**

Det var etter at Tønsberg BHK hadde kasta inn håndkledet på banketten
under Jæren Open i oktober 2011, at begivenhetene virkelig nådde sitt
høydepunkt. Etter nok en minneverdig kveld på Kvernhuset 1913 ble det
arrangert hekkeløp av godt gammelt merke i Time Sparebank sin eminente
furubusk-hekk (Pinus mugo var. mughus) utenfor Kvernhuset. Under kyndig
overoppsyn av bankettvert Eide, gjorde de tre deltakerne sitt beste for
å nå lengst inn i hekken med mer eller mindre reglementerte teknikker.
Holmin resignerte tidlig etter å ha observert konkurrentene Flatøy og
Røren ta ekstrasteg inne i hekken, og valgte freestyle i upreparert hekk
for å beholde verdigheten i konkurransen. Flatøy ble erklært som vinner,
men også som juksemaker. Røren måtte også slite med juksestempelet, noe
han tok svært tungt til brystet. Etter å ha fått i seg litt væske valgte
Røren å utfordre til en endelig finale, i upreparert hekkeløype,
baklengs, i Adams drakt. Flatøy takket høffelig nei og ble sammen med
Holmin, Eide og Moe vitne til et syn som var så vakkert og så absurd at
tilskuerne en time senere drømte de mest episke drømmer. Hekkevinner
Røren brukte mesteparten av natta på fjerning av barnåler, men var ikke
mindre lykkelig av det.

## Puck Awards 2011

### Sportspucken, *Jørn Moldvær*

**Nominerte:**

a\) **Øyvind Hansen**

Hansen nomineres i sportspucken for å vinne NM i Bergen 2010 og å gjøre
beste norske individuelle innsats under EM i Sverige like etter.

b\) **Daniel Remmem**

M-vinneren fra 2005 tok en meget sterk andre plass under Oslo Open, bare
slått av nummer 14 i verden, Alexey Titov fra Russland. Remmem kronet
prestasjonen med seier under Lambertseter Open 2011.

c\) **Jørn Moldvær**

Etter å ha vært topprangert over lang tid tok Moldvær en svært
etterlengtet seier på Jæren i høst og vant sin første NBA-turnering. Han
hadde gjorde også en fantastisk sterk prestasjon under SM i Stockholm
med 16. plass.

d\) **BSI bordhockey**

BSI vant lagkonkurransen i NM i Bergen 2010. Laget var underdogs, men
klinte til og slo sexylaget Kverneland og “stor” laget Tønsberg på sin
vei mot gullet. En stor prestasjon som satte et fint punktum for BSI som
klubb.

e\) **Stian Østrem**

Sølv individuelt i NM, gull i lag NM, sølv under Trondheim Open og 24
plass i SM har ført til at Østrem har tatt steget opp på første plass på
norgesrankingen.

### Åpen puck, *Hans-Øyvind Sagen*

**Nominerte:**

a\) **Hans-Øyvind Sagen**

Gamle ”Hassa” nomineres for sine utmerkete logistiske prestasjoner under
NM i Bergen 2010. Sagen deltok i grunnspillet lørdagen, men måtte reise
før lagkonkurransen siden han hadde lovet seg vekk til et bryllup hjemme
i Rogaland samme kveld. Turen gikk via Gardermoen med fly til Sola, og
videre med bil langt opp i fjellet der festivitasen skulle avholdes. Med
høyreskyfler og Bulldozere fremdeles i bevisstheten festet Hassa med
brudeparet før han brukte natten til å kjøre til Bergen igjen for å
rekke sluttspillet på søndag. Tross den noe strabasiøs reiseruten
presterte Sagen en knallsterk 8. plass, foran blant annet den da høyest
rangerte Moldvær og tidligere NM-vinner Remmem.

For sin innsats for bordhockeymiljøet, omgjengelighet og evne til å være
pappaer, kamerater, lærere og lagledere på samme tid nomineres Brødrene
Hagerup/Røken til Åpen Puck.

b\) **Espen Eidsnes**

Minde Muthapuckers’ visekaptein tok en Nuttunen og scoret på Aspenstrøm
i sudden mot Kent Are Solli i B-sluttspillet under Bergen Open 2011.
Eidsnes har plassert Aspenström i nettet i nesten hver eneste turnering
og liga han har deltatt i våren 2011, og anser dette trikset som like
effektivt som noe annet triks på brettet.

c\) **Anne Grethe Gangsøy**

Gangsøy nomineres for muligens å være historiens første gravide vinner
av en bordhockeyturnering (Bergensliga, ihvertfall). Torsdag 31. mars
2011, godt inne i sjuende måned, feide hun all motstand av brettet
gjennom knusende 3-0 i best av 5 mot Trond Ove i semifinale, og enda
sterkere 3-1 mot Røken i finalen. Gangsøy gjentok bragden to uker
seinere, da Holmin ble satt på plass med 4-2 i best av 7 i finalen.
Spekulasjonene har siden gått i bergensmiljøet om graviditeten innebærer
en fordel også hva angår bordhockeyprestasjoner (tyngdepunkt,
rotasjonspunkt osv.).

d\) **Arne Johannes Holmin**

For å ha finansiert Trondheim Open, Jæren Open, Lambertseter Open og NM
i Tønsberg for Trond Ove i sesongen 2010-2011. Istedenfor innleide
strippere eller stand-up på bankettene, foretrekker Holmin å investere
underholdningsbudsjettet i Trond Ove. Og hvilken førsteklasses
underholdning det er! Trond Ove stiller alltid sterkt i nominasjonene
for bankettpuck, og er et sikkert kort dersom man ønsker god
underholdning kombinert med drikkepress og resultater fra engelsk
fotball og bordhockeyturneringer 10 år tilbake i tid.

e\) **Trond Ove Gangsøy**

For gjestebokinnlegg innlegg generelt og innlegget etter Jæren Open 2010
spesielt. Ingen legger så mye arbeid i et gjestebokinnlegg som Trond
Ove, som gjerne kladder innleggene på papir, for så å føre inn i word,
lagre, og lime inn på gjesteboka. Innleggene er lange, velformulerte og
med en skarp humoristisk brodd som gjør at medspillere og motspillere
gleder seg i ukesvis til å lese Trond Oves refleksjoner etter en
turnering. Lengden på innleggene illustreres godt med feilmeldingen
Holmin fikk da han skulle forevige Trond Oves innlegg etter Jæren Open
2010 på egen bærbar mac med 4 GB minne: “There is not enough memory or
disk space to complete the operation”. Innleggene står til karakter 6 på
videregående i sjangeren særoppgave/prosjektarbeid.

### Klubbpucken, *Havøy Puckers*

**Nominerte:**

a\) **Tønsberg Bordhockeyklubb**

Norges største bordhockeyklubb i både volum og deltakelse denne
sesongen. Gode prestasjoner fra profiler som Jørn Moldvær og Geir
Hjemås. Klubben engasjerte medlemmer har med sin deltakelse og
tilstedeværelse vist at bordhockeyen i Norge fremdeles kan bite fra seg.

b\) **Stigarevolusjonen**

Stigarevolusjonen har kommet som et friskt pust inn i klubbrivaleriet i
Norge. Med gamle og nye bordhockeyprofiler i sitt arsenal har klubben
seilt opp som en av de nye store klubbene i Norge. Selv om deltakelsen
har vært mindre enn ambisjonene har de vist at de blir en klubb å regne
med.

c\) **BSI Bordhockey**

BSI har vært en dominerende klubb i den Norske klubbfloraen de siste
årene. Klubben har stått for et langvarig arbeid for rekrutteringen til
norsk bordhockey, et arbeid som blei krona med gull i lag-NM på
hjemmebane i 2010.

d\) **Havøy Puckers**

Globetrotterene i Norges nordligste bordhockeyklubb har reist land og
strand for å delta på bordhockeyturneringer. Med Per Egil Weckhorst i
spissen har klubben vært representert i turneringer i Tyskland, Danmark,
USA, Finland, Sverige og Latvia.

### Hjemåspucken, *Geir Hjemås*

**Nominerte:**

a\) **Hans Øyvind Sagen**

Gamle rutinerte Sagen presterte å komme til B under Lambertseter Open,
der han kjempet seg til en 11. plass med bare fire spillere bak seg,
hvorav to ikke hadde deltatt på en eneste bordhockeyturnering tidligere.
Sagen havnet bak langt mindre meritterte spillere og hadde få gode
forklaringer på sin svake innsats. Under Jæren Open havnet Sagen også i
B hvor han sensasjonelt tapte for Trond Ove i finalen.

b\) **Nils Drevsjømoen**

”Nisse” nomineres i Hjemåspucken for fadesen i Oslo Open, der han havnet
i C, blant annet slått av begge de to svenske kvinnespillerne i
turneringen i grunnspillet. Drevsjømoen reiste hjem og havnet sist i
turneringen.

c\) **Geir Hjemås**

Hjemås nomineres til Hjemåspucken for sjokkerende ussel hockeyspilling
under EM, til og med til Geir å være, og påfølgende usportslig
oppførsel. Etter å ha startet utrolig svakt i mellomspillet ble Hjemås
igjen på hotellrommet dagen etter i stedet for å reise tilbake til
turneringslokalet for å i det minste forsøke å avslutte med stil. Dette
førte til at alle resultatene fra den første delen av mellomspillet ble
strøket. Noe Hjemås var svært fornøyd med ettersom et av resultatene som
ble fjernet fra historiebøkene var et tosiffret tap mot klubbkamerat
Røken.

d\) **Arne Johannes Holmin**

Holmin nomineres for sin miserable innsats under Swedish Masters (SM)
2011. Fra andre plass på Lamberseter Open gikk Holmin til 89. plass i
SM, og tilbake til andre plass på Bergen Open. Den eneste Holmin klarte
å komme foran i semifinalespillet i SM var en 11-åring fra Latvia.

### Bankettpucken, Frode Hagerup

**Nominerte:**

a\) **Jørn Moldvær og Arne Holmin**

Etter entusiastisk, høylydt og gjentatt synging fra Holmin og Gangsøy av
den nye banketthiten "Jørn Moldvær får'ke kjøpt mer øl", ville Gangsøy i
seiers”rus” kysse Jørn, og nå måtte Tønsberg-strategen handle raskt. Han
valgte å presse leppene og tungen mot en overmåte mottagelig og
intimitetsoppsøkende Holmin, som raskt gjengjeldte Jørns invitasjon til
nærhet.

b\) **BSI**

BSI sin selvgode feiring under NM i Bergen i fjor. “Simply the best,
better than all the rest, better than everyone, better than TøBHK”.
Power Gym måtte melde pass ganske tidlig, mens resten av gjengen holdt
det gående nokså seint. Holmins gullmedalje ble den reneste magnet blant
Bergens damer utover natten, hvilket medførte en betydelig misunnelse
blant spillere som ikke hadde den gjeveste medaljen rundt halsen.
Tønsberg ble herjet med til de grader på en bankett hvor BSI satte en
helt ny standard for feiring av NM-gull i lag. BSI fremstod som et
komplett lag denne dagen; Østrem knuste Horvath i kapteinskamp, Holmin
markedsførte sin gullmedalje på perfekt vis blant Bergens
nattklubbgjester, mens Gangsøy ydmyket Moldvær både på hockeybrettet og
i forhold til drikking.

c\) **Audhild og Frode Hagerup**

For første “live overføring” av bankett. Stian og hans far deltok i quiz
og STIGA relatert diskusjon over internett, og det var en nytelse å se
Jørn i profil helle innpå litervis med pils, noe Stians far kommenterte.
Jørn drakk og drakk, mens Nisse Drev ble mer og mer irritert over at
angivelige ”sportsspørsmål” i virkeligheten omhandlet hvem som spilte
rollen som basketstjerne på college i en film fra 60-tallet. Vertskapets
quiz om ulike aspekter ved film var herlig underholdning på en kveld da
Stangeland stilte med velsmakende, egenbrygget øl.

d\) **Frode Hagerup**

Hagerup nomineres for bankettcomeback på Bergen Open 2011. Hagerup dro i
gang Tyrkisk pepper shot-cup og holdt for en gangs skyld gangen til
siste gjest var gått. Han ble referert til som ”en liten hest” da han
som Alm Svarten tok sats, svevde elegant i luften som en Pegasus før han
trynet som Camiro i sofaen til familien Røken. Sofaen som allerede var
belastet av Trond Ove Gangsøy og Geir Hjemås fikk seg et høylydt knekk.
Et voldsomt comeback etter fadesen på Lambertseter Open, hvor han tok
nøklene fra verten Jarle Eide og dro hjem før midnatt.

## Puck Awards 2010

### Sportspucken, *Yngve Aasheim*

**Nominerte:**

a\) **Yngve Aasheim**

Om TøBHK (pr. egen markedsføring) er den nye vinen, er evigunge Aasheim
et eksempel på at årgangsvare heller ikke er å forakte. NBAs mest
meritterte TBHKer (og det sier ikke lite) sto imidlertid inntil 2009
uten NM-gull. Det er ikke lenger tilfelle. Med 4-0, 4-0 og 43-7 i samlet
målforskjell i semifinale og finale sto Aasheim for et av de mest
suverene NM-sluttspill i norsk bordhockeyhistorie. Helgen ble
komplettert med seier i veteran-NM og laggull med TBHK. Yngve deltok kun
i to andre NBA-turneringer i løpet av nominasjonsperioden, men han vant
også begge disse (Bergen og Trondheim Open). Yngve Aasheim har nå
faktisk vunnet eller blitt beste nordmann i de 5 siste nasjonale
turneringene han har deltatt i. (Nå gjelder det bare å få mannen til å
begynne å reise mer igjen.) Sportspucknominasjonen er således soleklar.
Dessuten har han NBAs i særklasse mest maskuline skjegg.

b\) **Stian Østrem**

Vår alles Doktor Power var det kanskje største idrettslige lyspunktet i
en sesong preget av lav aktivitet. PowerGym ble i Trondheim tidlig
gjenstand for udødeliggjøring gjennom heller slettes ikke fullstendig
ulegendariske Trond Gangsøys smått berusede (og berusende) utlegninger
av hvordan hans best-av-7-seier over PowerGym var det beste øyeblikket i
hans liv, etterfulgt av entusiastiske fremvisninger av bilder av
PowerGym på Gangsøys mobil. Mye vann har rent i havet siden den tid –
særlig i Bergen – og PowerGym, aka Power, aka Stian Østrem, har raskt
utviklet seg til å bli en av Norges beste bordhockeyspillere, med en
klok og moden spillestil, høy treffprosent og ceulemanser fra helvete. I
inneværende sesong nomineres Stian til sportspucken for to prestasjoner:
Beste nordmann, med tredjeplass, i Oslo Open 2009 (inkludert
sluttspillsseier 4-3 mot legendariske Vaclav Pikl som et av
høydepunktene), og ikke minst beste nordmann i VM 2009 i Budapest med en
40.plass. Stian har i mellomtiden også avansert til andreplass på den
norske rankingen.

c\) **Frode Fanuel Horvath**

...er best i vest. Noe annet kan det være lite tvil om. Med seier i både
Bergen og Jæren Open befestet Frode sitt grep om Vestlandstronen. Frode
har 10 NBA-seire. Av dem har 6 kommet på Jæren og 2 i Bergen. Hadde
Frode brukt like mye tid på bordhockey som han gjør på NBAs overlegent
mest velfriserte sixpack (sorry, Wilsbeck…) er det vanskelig å se for
seg hvor god denne testosteronbomben av et hockeyfyrverkeri egentlig
kunne ha blitt. Og at mannen klarer å kombinere superkrefter med
vanvittig teknisk finesse er uansett intet mindre enn en gåte. Uortodoks
er han dessuten fortsatt.

d\) **Jørn Moldvær**

Jørn står fremdeles uten turneringsseire i NBA-sammenheng, men har i
løpet av det siste året subtilt, listig og snedig – i tråd med hvordan
han spiller bordhockey – klart å snike seg opp på toppen av den norske
rankinglisten. Norges pr. i dag høyest rangerte bordhockeyspiller
(74.plass på verdensrankingen) har i lang tid nå utmerket seg med
gjennomført solid spill både innenlands og utenlands, og en rekke sterke
sluttspillsseire. Å møte Jørn er stort sett alltid slitsomt, og det
gjelder enten den brave tønsberger har ladet opp som seg hør og bør en
toppidrettsutøver i en av sine bedre aldre, eller han har vunnet
pre-banketten kvelden i forveien. Måtte sportspucknominasjonen være en
spore til ytterligere innsats.

### Åpen puck, *Frode Hagerup*

**Nominerte:**

a\) **Frode Hagerup**

Frode Hagerup var den eneste som deltok på alle turneringer i 2009. Så
skuffende som dette enn er (nei, ikke av Frode, men av dere andre),
fortjener Frodes innsats honnør. I tillegg deltok Frode både på SM, VM
og Berlin Open, og var med det Norges mest aktive spiller i inneværende
år. Og der han startet 2009 på 264.plass på verdensrankingen, har han nå
rykket opp til meget anstendige 162., noe som gjør ham til tiende høyest
rangerte nordmann. Kombinert med arbeidet som formann i NBA, har Frode
vært et av de klart friskeste pustene i norsk bordhockey de siste år. Da
er det med engang også enklere å tilgi ham det ekle klubbhoreriet han
har bedrevet de siste årene…!

b\) **Svein F. Hestvaag**

Hva følger logisk etter puck, logo, kølle og boks? Flipper? Fruktkatt?
Hjørschp? Ingen av delene. Den usedvanlig kriminalitetsbefengte
bygdeidyllen Skålvik er denne gangen infisert med løpske g-strenger.
Svein Hestvaag vil utvilsomt mene at han er en bedre forfatter enn
bordhockeyspiller. En taktiker er han i hvert fall, med tanke på at han
lanserer sin siste bok, krydret med elegante bordhockeyreferanser, kun
dager før offentliggjøringen av Puck Awards-nominasjonene. Aldri har vel
noen fisket tydeligere etter en puck. Vi savner ham like fullt ved
brettet. I så fall er det antagelig utaktisk av oss å honorere ham for
skriving heller enn spilling. Men det siste var liksom ikke noe
alternativ. I hvert fall ikke i år.

c\) **Stian Lode**

Puck.no er fremdeles et villnis av overskrifter og resultater, men på
ett område har vi sett en klar forbedring det siste året, nemlig
påmeldingssystemet. Stian har vært skuffende mye fraværende denne
sesongen, blant annet på grunn av en Åretur som endte med
håndleddsbrudd, til tross for at klubbledelsen i TBHK hadde gitt ham
klart og eksplisitt reiseforbud. Med TBHK-historiens mest obskure
dialekt er det for oss i klubben vanskelig å skjønne hva gode Lode til
enhver tid sier (skjønt, han når fremdeles ikke Tore Sørheim engang til
knærne på akkurat det området), og muligheten for at dette er gjensidig,
og at han derfor ikke visste om reiseforbudet er derfor en distinkt
mulighet. Stian har imidlertid egenhendig (intakte håndledd eller ei)
stått for utvikling og vedlikehold av ovennevnte påmeldingssystem til
NBA-turneringene, og det synes vi uansett fortjener en nominasjon.

d\) **Per Erik Weckhorst**

Havøy Puckers-miljøet lider av geografisk fragmentering, all den stund
bare en av klubbens grunnleggere fremdeles bor nord for polarsirkelen.
De som aldri har spilt en hockeyturnering nord for Sinsenkrysset har
antagelig problemer med å forstå nominasjonen. Alle oss som imidlertid
har en fjern formening om størrelsen på dette landet synes det er
bemerkelsesverdig ikke bare at Per Erik Weckhorst i det hele tatt
spiller bordhockeyturneringer i Norge, men at han i inneværende sesong
endog har deltatt i to utenlandsturneringer. Selv om mulighetene for NM
i regi av Havøy Puckers nok har falt noe (dog ikke mye) som følge av at
miljøet har skrumpet inn til én person, håper vi inderlig at norsk
bordhockeys andre Per Erik W fortsetter å reise på turneringer.

### Klubbpucken, *Tønsberg BHK*

**Nominerte:**

a\) **TBHK**

Med hjemmebaneseieren i klubb-NM 2009 gikk TBHK endelig foran Lørenskog
som Norges mestvinnende klubb gjennom tidene. Der Lørenskog står med fem
første- og én andreplass, står TBHK nå med fem første-, to andre- og to
tredjeplasser. Ikke mindre imponerende, i 2010 sto TBHK, anført av den
ustoppelige Yngve Aasheim, for en oppsiktsvekkende syv-dobbelt seier i
Trondheim Open. Og sist, men på ingen måter minst, ikke bare har TBHK
Sverre Brandhaug på et antall språk kun fantasien setter begrensninger
for, men stallen inkluderer også Norges ubestridt mest legendarisk
karismatiske bordhockeyspiller, Pål Bakken.

b\) **Tønsberg BHK**

Etter flere år med flau bris og labre resultater, har denne utposten av
en bordhockeyklubb plutselig fått vind i seilene og raskt endt opp som
den mest potente utfordreren til de etablerte toppklubbene i Norge.
Dette skyldes både at klubben nå har landets høyest rangerte spiller med
gjennomsolide resultater både innenlands og utenlands, at den dro hjem
sin første NBA-seier i 2009, samt at klubben har oppvist frapperende
aktivitet på overgangsmarkedet og uvisst av hvilken grunn vist seg å ha
magnetisk tiltrekningskraft på diverse medlemmer fra det skarrende
Vestland, medlemmer som i sin tur har endt opp med å ha sterk så vel
sportslig som bankettmessig innflytelse både på klubben og et samlet
bordhockey-Norge.

c\) **Shuffle United**

I mange år var Shuffle United en ren parentes i norsk bordhockey, mest
kjent for det smått usannsynlige sammentreff at stort sett alle
medlemmene het Sagen. Parentesen må imidlertid nå fjernes. Anført av en
stabilt sprudlende Sagen senior (både under og etter turnering) er
Shuffle United den norske klubb som har avansert mest på klubbrankingen
i inneværende nominasjonsperiode, med store prestasjonsforbedringer fra
Hetlelid, Spellemannsnominerte Tønnesen og to blad Sagen junior. Shuffle
United er sammen med Kvernaland nå den toneangivende klubben i Norges
mest aktive lokalliga, Jærligaen, og Shuffles medlemmer har de siste
årene deltatt under både EM, VM og SM.

### Bankettpucken, *Kjetil Sagen*

**Nominerte:**

a\) **Kjetil Sagen**

I en alder av 18 år og 5 dager og uten legitimasjon, ble Kjetil Sagen
under SM tatt med på bar av sin far, som måtte argumentere sterkt og
kraftfullt for at han var podens kjødelige opphav (endog foresatte), at
gutten var over 18, og at alt var under kontroll. Unge Sagen bedyret
under begynnelsen av seansen høytidelig at han aldri hadde drukket øl
før. I løpet av glass nummer tre kom det imidlertid frem at ”pappa, det
går fint med fem øl. Det er først etter den sjette at jeg må begynne å
passe meg”… Bankettringvraket Hagerup ble satt fullstendig i skyggen av
Norges beste junior, som også etter alle kunstens regler sjarmerte
bartenderinnen. Go-go-bar ble det imidlertid ikke. Der satte senior ned
foten… Nominasjon for suverent gjennomført bankettdebut til Kjetil
Sagen.

b\) **Andreas Røren**

...nomineres for sin innsats under prebanketten før Jæren Open 2009.
Siden han måtte reise hjem på lørdagskvelden følte han at banketten
derfor i stedet måtte unnagjøres på fredagskvelden. Det hele endte med
en liten times søvn før turneringen og en meget hederlig sjetteplass
under lørdagens seanse.

c\) **Frode Hagerup**

Under sesongens Trond Gangsøy-Cup ble Frode diskvalifisert for ikke å
holde Smirnoff Ice-flasken på bordflaten før han begynte å drikke. Han
drakk riktignok raskest av alle, men ble felt av å ha brutt reglene, som
på forhånd hadde blitt klart fremlagt. En lang og bitter diskusjon
fulgte, men dommerpanelet lot seg ikke overtale til å oppheve
diskvalifikasjonen av den fremmelige Hagerup. Resten av banketten ble
dominert av sure oppstøt fra en herlig bitter mann, som i beste Trond
Gangsøy-ånd til fulle dyrket bitterheten hele resten av kvelden.

### Sjokkpucken, *Ingebret Risa*

**Nominerte:**

a\) **Geir Hjemås**

Opphavsmannen til begrepet ”å ta en Hjemås” er faktisk en riktig habil
bordhockeyspiller. Når hodet hans bare har dagen. Hjemås nomineres
derfor ikke for sine utallige og uforklarlige B-sluttspill, som for
lenge siden sluttet å komme som noe sjokk, men for at han endelig fikk
samlet troppene til en oppvisning i Geir-mål (ispedd et og annet
ordentlig mål), som resulterte i at han hentet hjem det som til dags
dato er TøBHKs eneste turneringsseier. Nå kan man argumentere for at
sjokket kanskje ikke var kjempestort, gitt at NM-deltagelsen bare en
drøy måned tidligere hadde gitt (en sjokkerende?) andreplass både
individuelt og i lag, og at Geir således bør nomineres for sportspucken
i stedet, men to nominasjoner blir for mye, Geir. Du får klare deg med
en...

b\) **Ingebret Risa**

Sin unge alder til tross, Ingebret Risa har lenge vært et av norsk
bordhockeys største talenter. At Ingebret skulle gå hen og vinne sin
første NBA-turnering på bekostning av den ikke ukjente Tore Lie, var
allikevel en klar skrell. I åttendelsfinalen ble 1-3 mot Sagen sr snudd
til 4-3, i kvartfinale ble 2-3 mot Frode Hagerup snudd til 4-3,
Hjemåsblakken ble nedtravet 4-1, før en Tore Lie som akkurat hadde feid
Daniel Remmem av banen med 4-0 sto for tur. Også her lå unge Risa under
med 2-3, og også her ble sluttresultatet 4-3 i kamper til Ingebret.
Sjokkpucknominasjonen skulle med det være ærlig fortjent. Ingebret Risa
fulgte deretter opp med tredjeplass i NM.

c\) **Trond Ove Gangsøy**

...vant bankettpucken under fjorårets NM. Men før han stolt kunne heve
bankettpucken 2009 over sitt rødsprengte hode, måtte han styrte en
0,33-liters flaske med Smirnoff Ice. Trond vant selvfølgelig pucken
overlegent, men ble lurt til å tro at vinneren av bankettpucken måtte
avgjøres på rusbrusstyrting siden flere nominerte hadde like mange
stemmer som han selv. Det var enorme forventninger til hvor raskt
bankettkongen Gangsøy kunne bøtte ned den beskjedne, lille flasken med
brus, og det kom derfor som et enormt sjokk på de fleste at
stoppeklokken viste hele 48 sekunder før han endelig hadde tømt flasken.

d\) **Anne Grethe Gangsøy**

Gangsøyfamilien ender opp med to nominasjoner i årets sjokkpuck. Juryen
følte sterkt at Anne Grethe fortjente en nominasjon, men for hva? Vår
beste kvinnelige spiller har etter hvert blitt en meget vanskelig
spiller å møte ved brettet. Derfor kan man på mange måter si at
prestasjonene hun er nominert for ikke bør stå som noe sjokk. Med mulig
unntak for Trond Ove, som i minst like stor grad som Anne Grethe må
kunne sies å ha trigget denne nominasjonen. Anne Grethe tok
sjetteplassen i Bergen Open og endte som nummer 13 i et NM hvor hun i
mellomspillet banket størrelser som blant andre Egil Berg, Pål Bakken,
Stian Østrem, Jørn Moldvær og Trygve Lie. Men ikke minst, Anne Grethe
endte opp med å slå sin tidvis noe mer høyt egenprofilerte bror i begge
disse turneringene, som var de to eneste hvor de begge deltok i løpet av
nominasjonsperioden, og ga således Trond Ove muligheten til med om mulig
enda større inderlighet å dyrke bitterheten enn tidligere. Resspekt.

## Puck Awards 2008

Hagerupskogen Hoggorms har valgt ut 4 pucker som Skogen ønsker å dele ut
under årets Puck Awards. Ny puck er Bankettpucken™ som ikke bare tar for
seg 2008, men alle NBAs banketter i historien. Skogen ønsker også å
takke alle som bidro med nominasjoner, noen ble forkastet mens noen ble
slått sammen. Her har dere nominasjonene som kom gjennom nåløyet til
Hagerupskogen med god hjelp fra Skogens siste medlem, Svein Hestvaag.
Takk Svein!

### Sportspucken, *Stian Lode*

Sportspuckens nominerte i 2008 er basert på et statistisk grunnlag.
Enkelt og greit de spillerne som har steget mest på WR i 2008. Alle
spillerne som er nominerte har det siste året tatt flere steg sportslig
samtidig som de er engasjert i NBA. Det er i alt 14 spillere på topp 30
lista i Norge som har steget på WR i løpet av 2008. I et år med lite
sportslige enkeltprestasjoner velger Skogen å nominere følgende spillere
for deres sportslige utvikling det siste året.

**Nominerte:**

a\) **Stian Lode Klubb: Trondheim BHK Rangering i Norge: 24**

Stian Lode var i januar 2008 ranket som nr 346 i verden mens han i
januar 2009 var ranket som nr 252. Dette ga ham en progresjon på WR på
totalt 94 plasser.

I januar 2008 hadde han 2065 poeng på verdensrankingen mens han i januar
2009 hadde steget til 2524 poeng. Dette ga Stian Lode den pene
progresjonen på 459 poeng.

b\) **Andreas Røren Klubb: Bizarro City Rangering i Norge: 28**

Andreas Røren var i januar 2008 ranket som nr 397 i verden mens han i
januar 2009 var ranket som nr 313. Dette ga ham en progresjon på WR på
totalt 84 plasser.

I januar 2008 hadde han 1907 poeng på verdensrankingen mens han i januar
2009 hadde steget til 2325 poeng. Dette ga Andreas Røren den pene
progresjonen på 418 poeng.

c\) **Frode Hagerup Klubb: Tønsberg BHK Rangering i Norge: 22**

Frode Hagerup var i januar 2008 ranket som nr 319 i verden mens han i
januar 2009 var ranket som nr 264. Dette ga ham en progresjon på WR på
totalt 55 plasser.

I januar 2008 hadde han 2134 poeng på verdensrankingen mens han i januar
2009 hadde steget til 2484 poeng. Dette ga Frode Hagerup den pene
progresjonen på 350 poeng.

### Åpen puck, *NM på Jæren 2008*

**Nominerte:**

a\) **Trygve Lie**

For mangeårig arbeid i ITHF. Og alle som var i Riga ser litt hva han er
nødt til å hanskes med i akkurat det forumet.

b\) **Stigarevolusjonen v/AJ Holmin**

For kompromissløst å rendyrke kunsten å ydmyke motstanderen, samt gi
norsk bordhockey en sexy dimensjon. Som en naturlig følge av de
stigarevolusjonæres holdning, er de sjelden å se på toppen av tabellene,
og de vil for alltid kjempe en kamp i motbakke mot kyniske motstandere
som selv velger enkleste vei – om den så måtte være barbarisk og
primitiv.

Arne er Stigarevusjonens prototyp og dermed bordhockeyens Che Guevara.
Han har nedlagt et fremragende arbeid for miljøet i Bergen. Alltid på
liga, alltid blid og glad og positiv. Rydder mest, rigger mest og
slukker alltid lyset når de andre har gått.  Selv om resultatene
sportslig sett ikke alltid har tippet i Arnes favør, har han aldri gått
vekk fra sin ide om sexy-hockey. Det står respekt av å holde på sin ide
selv når ideen ikke fungerer helt optimalt i virkeligheten.

Et virkelig godt resultat han imidlertid kan vise til er den vedvarende,
om enn noe varierte, interessen for STIGA i Bergen. Selv når oppmøtet er
lite, kan du stole på at Arne er til stede med smil i skjegget. Uten
Arne ville ikke Bergensmiljøet kommet seg så vellykket gjennom NM og
diverse Bergen Open de siste årene og ikke minst lokalligaene.

c\) **NM på Jæren 2008**

Å arrangere et mesterskap etter NM på Jæren 2008, blir som å sette
høyreskyfler etter Storeulv, furte etter Pierre Chastenais eller gå amok
etter Gangsøy. Fra første messingblåsende tone på scenen i samfunnshuset
og til oppvaskmaskinen på Kvernhuset 1913 ga fra seg sitt siste, fuktige
sukk og alle nachspiel var over – dette var turneringen over alle
turneringer. Logoen, T-skjortene (selvsagt med inverse farger til
arrangørene), gimmicktorget (frottéhåndklær med NBA-logo, hallo!!!),
kantina, selve gjennomføringen... alt klaffet. En pub-bankett med
stunt-emosjonelle puck-utdelinger og en herlig minikonsert med Tønes er
med på å gjøre NM 2008 til en soleklar kandidat til Åpen Puck 2008. Vel
blåst!

### Bankettpucken, *Trond Gangsøy*

**Nominerte:**

a\) **Pål Bakken**

Pål Bakken mislyktes i å nå A-sluttspillet under fjorårets NM. Han ga
tidlig beskjed om at det ikke var annet å vinne enn banketten. Pål la
opp en slagplan og deltok på det meste i løpet av kvelden. Avslutningen
endte i Hagerup Residens der Pål aldri sa nei og drakk det som dukket
opp i glasset.

Pål var også en frontfigur da tidens første Puck Awards fant sted, på
Lambertseter Gård i januar 2001. den eminente gryteretten hans huskes
ennå med glede, også av de som ble stående igjen med oppvaslen. Og som
quizmaster på banketter etter bankett er Pål uovertruffen.

b\) **Trond Gangsøy**

På nordtrønderdialekt ringte Gangsøy opp Øyvind Rønne etter Trondheim
Open og utga seg for å være journalist i Trønderbladet. Det tok 20
minutter før Rønne luktet lunta, og han luktet aldri hva slags lunte det
var. Fraser som å "dyrke bitterheten" huskes også med stor glede.

Trond Gangsøy stiller alltid sterkt på de fleste banketter. Hvis du blir
målskiva til Gangsøy under en bankett slipper du ikke unna før du er
hjemme bak låst dør, kuttet telefonledningen og skrudd av mobilen.

c\) **Jørn Moldvær**

Fra bankettvinner NM 2007 til 2. plass i 2008. Jørn har alltid vært glad
i banketter og går fram som et glimrende eksempel på at det går an å
vinne banketter og gjøre det bra sportslig. Jørn nomineres fordi han er
et forbilde for Hagerupskogen når det gjelder banketter.

d\) **Geir Tonny Brovold**

Under Borgen NM ble den elegante vinelskeren forvandlet til en lallende
uelegant fyllik i løpet av noen timer. GT nomineres for sin sovende
Quislingimitasjon under Borgen-NM.

e\) **Stian Furuhagu a.k.a. "Happyface"**

Det var etter turneringen Risvollan Open i 2004, at happeningen fant
sted. Det var en fin bankett, der man var samlet til middag og drikke på
et utested før turen gikk videre ut. Det ble en lang og hyggelig kveld
med mange historier signert Risvollangjengen. Blant annet fortalte Egil
Berg om hvordan han knuste Mini og Gøran Sørloth i bowling, og
norgeshistoriens største mann fortalte om noen folk som fortjente
juling.... og hadde fått det. Det ble såpass hyggelig at tida var i ferd
med å løpe fra oss. Derfor endte det med at vi holdt på å betale godt
over tusen kroner i tips. Litt intens dealing av Egil Berg sørget for at
vi fikk de pengene tilbake. Da vi gikk ut av taxien forsvant alle hver
til sitt, og Stian Furuhaug lusket fra ett sted til et annet, men
opplevde raskt at han ikke kom inn noe sted, dette til tross for at
klokka bare var to. Det viste seg plutselig at klokka skulle stilles
fram den kvelden (slik den skal under NM), og vi måtte dermed gå mutte
hjemover. Det fant ikke Stian seg i, han stakk heller på en 7-11 og
spilte kronespill i 4 timer. Selvsagt kom han hjem mer enn tusen kroner
rikere. Da han fortalte om dette neste trondheimsliga trakk han sitt
første (og hittil siste) brede glis.

### Sjokkpucken, *Jørn Moldvær*

**Nominerte:**

a\) **Jørn Moldvær**

Jørn “Rottebassen” Moldvær nomineres for sin overraskende 2. plass i NM
2008. Ikke bare fikk han pokal, men også et nytt kallenavn etter å ha
slått Trygve Lie i en thriller av en 7er, hvor han snudde 0-3 til 4-3 og
bidro til at veggene i Kvernaland Samfunnshus fikk høre ord de ikke
visste eksisterte.

b\) **Frode Fanuel Horvath**

Frode Fanuel Horvath har de siste årene holdt seg til lokalliga og
lokale turneringer. Med et par unntak med deltakelse på Oslo Open. Men i
2008 meldte Horvath seg på SM, noe som er sjokkerende i seg selv. Men
Horvath imponerte stort og var svært nær å slå ut Johan Gustafsson i 1/8
dels-finaen. Et godt gjennomført mellomspill ga Horvath en utrolig sterk
10. plass i SM.

c\) **Bjørge “Rossi” Undheim**

For de av oss som har kjent Bjørge “Rossi” Undheim opp gjennom årene,
var det med sjokkpreget fryd vi mottok budskapet om at denne prototypen
på en bordhockey-ungkar hadde giftet seg. Det vil si – vi mottok ikke
budskapet, vi snublet over det. En tilfeldig kommentar på Facebook,
knapt ment for NBA-øyne, gjorde at bomben gikk av. Rossi, den jærske
bukken som elsker The Rams over alt i verden og som var med på å stifte
JBHL i 1997, vil for alltid bli husket for sine intense stønn,
ukontrollerte gisp og reverserte latterklukk over brettet. Om bruden får
ham til å artikulere et tilsvarende spekter av lyder i andre
sammenhenger, er uvisst – det sikre er at Rossi ved å gifte seg klart
kvalifiserer til Årets Sjokkpuck. Go Rams!

## Puck Awards 2007

### Sportspucken, *Tore Lie*

**Nominerte:**

a\) **Tore Lie**

Nok ett år er gått og nok en gang får vi æren å nominere Tore Lie til en
sportspuck. 2006/2007 sesongen var ikke noe annerledes i forhold til hva
vi trodde vi kunne forvente av Tore. Mannen er jo god. Ja, mannen er
fantastisk god. Denne sesongen var dog en sesong der lite trening lå til
grunn. Så noe spenning lå i luften, sikkert også for Tore selv.

Men Tore feide enhver tvil til side og leverte nok en glimrende sesong.
Med tre turneringsseire, hvorav ett NM-gull, tolvteplass i VM og en
sjuendeplass i SM, så viser Tore hva han er laget av. En veldig god og
ikke minst imponerende sesong av den evigunge ener. Storlogen bøyer seg
i støvet og bukker så dannet som vi kan.

b\) **Yngve Aasheim**

Yngve har holdt på lenge med bordhockey. Veldig lenge. Kanskje lengst av
dem alle. Og det er lenge. Men denne mannen har da også blitt god og det
viste han denne sesongen. Vi måtte vente lenge før Yngve startet å vinne
bordhockeyturneringer. Så spretter den kjente korken av den gode vin og
Yngve viser hva han er god for. Yngve nomineres for sine to
turneringsseire sesongen 06/07; den ene i Tønsberg, hvor han spiller ut
Tore Lie himself, i en meget god finale. Den andre i en meget jevn og
spennende sjuer som gikk til siste og avgjørende mot tidligere
norgesmester Jarle Eide.

Storlogen nominerer Yngve Aasheim til Sportspuck 2007

c\) **Frode Horvath**

Frode startet sesongen som han så ofte tidligere har; med nok en
turneringsseier på Jæren. Frode har flere ganger vist at hjemmebane kan
ha en positiv effekt i bordhockey. Frode slår Tore Lie i en jevn finale
4-3. Sesongen var i gang. Og mer skulle komme.

NM i Bergen 2007. Frode var nok diskutert som én av de som skulle gjøre
ett godt NM, men at han skulle bevise sin skikkethet til de grader var
vel ikke like mye nevnt. For av tre mulige finaler, så ender Frode like
godt opp i alle tre. En bragd som aldri tidligere har blitt gjort.

Cupfinalen endte med gull etter finale mot Rønne, lagfinalen med
Kvernaland BHK ble tapt mot DHS, og den individuelle finalen der han
tapte mot tidligere sesongs finalemotstander Tore Lie. Ett fantastisk NM
av den bredskuldrede og symptatiske Jærbuen.

Storlogen gratulerer med en fortjent nominasjon.

### Åpen puck, *Espen Moe*

**Nominerte:**

a\) **Yngve Aasheim**

Yngve Aasheim er en av NBAs virkelige travere. Gjennom mange år med gode
resultater har han skaffet seg et rykte som en nådeløs målmaskin. Når
han nå nomineres i kategorien åpen puck er det ikke uten sammenheng med
hans rykte. Han har nok hatt god bruk for sine offensive egenskaper…

Yngve Aasheim nomineres herved i kategorien åpen puck for å ha rundet
100 seire i Trondheimsligaen. I skrivende stund er han faktisk oppe i
det syke antall av 116 seire. En prestasjon som nærmest krever en
nominasjon. Denne bragden har blitt utført i perioden 15. september 1999
og fram til i dag.

b\) **Jim Nordli**

Som de fleste lesere av gjesteboka vet, har Jim en tredjeplass fra NM i
fjor. En dårlig betalt en til og med, om man ser nøye etter på
verdensrankingen. Når Jim nå dukker opp som nominert i åpen puck, henger
det nøye sammen med denne tredjeplassen. Men vi skal se bak resultatene,
som det heter så flott.

Jim nomineres herved som tidenes slappeste semifinalist i vår
bordhockeyhistorie.

Jim virket avslappet gjennom hele sluttspillet. Han slo ut Rønne og
Remmem i tur og orden. Hele tiden med et bredt glis. Men det var i
semifinalen mot Tore Lie det virkelig tok av. Jim kom løpende til
oppgjøret med en pølse i munnen og da de fleste av oss ville kjent på
stag og tapet opp brett stod Jim i lett passiar med øvrigheta.

Idet startsignalet gikk var det ikke snakk om å starte. Nei, her skulle
det først slikkes sennep av fingrene, så var vi klare. Når vi så var i
gang pratet Jim om løst og fast både med publikum og med Tore. Hvilket
medførte av Tore måtte ned i knestående for å hente seg inn,. Hvorpå Lie
følte for å presisere følgende til Jim: ”Jim, vi spiller semifinale i NM
altså!”

Det er vel mange av oss som kunne tenke oss å evne å slappe av litt mer
i best av 7. Jim har vist oss en ekstrem variant.

c\) **Espen Moe**

Espen Moe nomineres i åpen puck for sitt fantastiske antall oppmøter på
turneringer i forrige sesong. En usedvanlig tidsriktig nominasjon, sett
i lys av debatten på gjesteboka vedrørende lavt oppmøte den siste tiden.
Espen deltok forrige sesong på ikke mindre enn 12 turneringer. Inkludert
samtlige av turneringene i NBA’s regi. Dette i tillegg til et utall av
oppmøter i trondheimsligaen. Espen deltok i SM i VM og til og med i KM i
Oslo. På toppen av det hele dukker han også opp i ”United States Stiga
Shootout” i USA. Denne turneringen vant faktisk den godeste Moe.

Vi håper nominasjonen inspirerer Espen til å fortsette med all sin
reising. Slike gutter vil NBA ha.

d\) **Frank Tønnesen/Ewoud Van Veen**

Frank Tønnesen og Ewoud Van Veen nomineres herved for sine fantastiske
utdelinger av pucker under fjorårets puck awards. Begge vurderte det dit
hen at veien til bordhockeyspilleres hjerter går via sang. Med hver sin
gitar løftet de puck awardsutdelingen til nye høyder. Frank med sin
sarte sang, Ewoud med sin egenskrevne allsang ”Sammen for norsk
bordhockeyallianse”, der han med en presisjon en svensk toppspiller
ville vært stolt av blottstilte den norske folkesjel. Vi tar den rosa
sangen og bøyer oss i støvet for våre musikalske alibier fra vest.

### Gjestebokpucken, *Carl Fredrik Hersoug: 31. mars 2007*

**Nominerte:**

a\) **Doktor Nilsen: 11. august 2006**

Skal man vurdere ut fra spillestilen hører folket i NBA på følgende
musikk:

Pål Bakken:''' Jokke: Skranglete, rocka og usminket. Bra, direkte og
ærlige tekster.

**Jim:** Abba – Vakker og polert overflate.

**Halvard:** Fotballsanger.

**Egil Berg:** Elton John – legg merke til håndbevegelsen til Egil når
han tar venstreskyffler. Det er noe ”skrulle homo” over det. Litt sånn
lillefingeren opp i luften når de drikker kaffe. Ikke ta det ille opp
Egil. Jeg beundrer venstreskyfflene dine.

**Perry Wilsbeck:** Marilyn Manson. Ekspert på å fucke opp hodet til
folk. Om Horvath møter opp på Frøyland Ungdomskule med en AG3 og plaffer
ned alle, blir jeg ikke forundret. Perry har skylda.

**Kenneth Hansen** – Rage against the machine- Vææææ ----Fuck The
World - vææææææææ

**Jørn Moldvær:** AC /DC. Sinna spillestil med begrenset repotoar, men
dog så effektivt. Kjedelig i lengden. Magisk live

**Tore Lie:** U2 – Eldst, størst og sjef i sirkuset. Går ikke av veien
for litt glamor. Herlig arrogant når nødvendig. Spiller gjerne for litt
kidsen. Høy showfaktor, men kan gå back to basic når det behøves.

**Øyvind Hansen:** Coldplay. Disse gutta raserer ikke hotellrommet etter
konserten. Antydninger til primadonna fakter. U2 Wannebe (se Tore Lie)

**DrN:** Keane. Bra – ræva- bra- ræva- bra- ræva- bra- ræva. Coldplay
wannebe (se Hansen)

**Horvath:** Øystein Sunde. Kjapp og teknisk på en gang

**Geir Hjemås:** Prince. Svært talentfull.. men tar aldri tronen.

**Bergen (minus Junior)** Iron Maiden. Snille gutter med slem stil.

**Svein Hestvaag:** Living in a box (om noen husker de)

**Trygve:** Metallica- Nådeløs og hard. Grisk som fan (ref bandets krig
mot nedlasting) Gjør du feil går det rett på målkontoen til Trygve.
Gjerrig er han også. Skal du score mål SKAL du FAN meg betale.

**GT:** Madonna. Unik evne til å tilpasse seg en verden som forandrer
seg. Bruker media veldig bevist. Kan dra fram mosterhit på sine gamle
dager.

**Arne Solberg:**…….Bob Dylan eller poeten L Cohan- Den var tynn

**Terje** – Rune Rudberg- alltid en skandale på lur.

**Æspen:** Prodigy: Gir jernet når han er på scenen. Det er ikke over
før det er tomt for krefter. Hard, kompromiløs og presis. Effektivt.
Kvalitet.

**Kakk:** Justin Tiberlake Småpikenes våte drøm

**The Rock** - Tom Jones- Svigermors våte drøm

**Blackliners** - The Rolling Stones – gamle gutta holder koken

**CF Hersoug:** Vikingarne Snill, men ond uten å vite det selv.

**Tore Sørheim:** - Satyricon - ingen skjønner et kvekk av hva de
synger.

**Kjakan Sønstebø:** Robbie Williams: Ein showspellar.

**Rønne** - Pet Shop Boys – strømlinjeformet flinkis

**Morten Johanessen:** Joe Coker- det rister når jeg er på scenene.

**Daniel Remmem** – The Grateful Dead – alltid på tur.

**Sliper:** Jackson Five 1978

**Mykle, Joyce, Rensmoen** – Lennon, Hendrix, Morrison - legendene som
gikk bort alt for tidlig

**Bjarne Rytter** – Aylar Lie- prøver seg i en bransje jeg egentlig ikke
har noe å gjøre, men det er jo gøy og jeg digger å se på.

**Jarle Eide** – Michael Jackson. Hadde verden i sin hule hånd, men
rotet det til. Hva kunne ikke denne gutten blitt

**Hans Østermann** – The Beatels – ingen kommentar nødvendig

…og til slutt

**Jakke Lindahl** – Elvis- legenden og myten vil leve for alltid.

b\) **Doktor Nilsen: 30. august 2006**

Har vært på Meny nå og handlet lunsj. Ble utsatt for det irriterende
fenomenet: ”gamle damer i kassa”. Det er fan meg drepen om du har dårlig
tid. Det var ikke bare meg som var brydd. Kassadama var tydelig irritert
over gamla som sikkert terroriserer henne hver dag rundt klokken 11: 30,
og jeg skjønner den skjønne piken bak kassa godt. For det første. Gamle
damer legger ikke varene på båndet før kunden foran er helt ferdig med å
betale. Da først kan de legge varer på båndet. Hvis ikke risikerer man
jo å betale noe for han foran. Når varene blir dratt over den dignsen
som sier PIP følger de med hauke-øyne. Prisen som blir slått inn kan jo
være feil, og det var det jo selvsagt i dag. Det er da du vet at dette
kommer til å ta tid, og da kan du like gjerne finne på noe gøy. Dette er
et fint tidspunkt å smugle inn en pakke kondomer på båndet. Sjekk først
om Olga er bevæpnet med stokk eller paraply. Hvis ja, dropp det. Jeg
snakker av erfaring. Anbefales ikke. Om Olga ikke er bevæpnet er ”dong
på bånd” trikset veldig gøy. Anbefales.

Dersom prisene på Meny mot formodning er riktige har Olga vært så
travelt opptatt med å sjekke hva som blir slått inn på kassa at hun ikke
er klar med pengepungen før etter at kassadama har sagt: ”det blir
48,50” Da begynner Olga å lete i veska si som er full av medbrakte
plastposer. Det kan jo ta sin tid siden pengepungen er full av mynter og
dermed ligger nederst i veska. På dette stadiet kjenner jeg at det
begynner å koke under lokket, men det er først nå helvete begynner. Hva
er det som gamle damer til å tro at ting blir billigere om man betaler
alt med mynt. Står det i bibelen at det er synd å ta hull på en
hundrings? Tror de det vekslegebyr på sedler i kassa på Meny? Vet dere
hva? Jeg skal jaggu si dere en ting for dette kan jeg masse om. Jeg har
studert økonomi i 4 år og jobbet med det i 10 år, og jeg kan fortelle en
ting: 97 kroner er akkurat like mye om du betaler med en 100 lapp og får
tre kroner igjen eller om du betaler med 194 femtiøringer! Det virker
som om det gamle neket ikke skjønner dette. Men vet dere hva? Olga
skjønner dette fan så godt. Hun bare spiller. Sånne gamle nek er slue
som fan. Vet de hvorfor de betaler en pose med Kingen av Danmark med
fire kilo mynt? Jo for innimellom myntene sniker de inne gamle 5 og 10
øringer eller pesetas fra da de var på Gran Canaria i 1982. Thats why?
Blir de oppdaget spiller de bare senil og dum…akkurat som i går og dagen
før der og dagen før der og dagen før der.

Jeg har selvsagt klekket ut en strategi mot Olga trusselen. Jeg har da 4
vekttall i køteori. Før du velger kasse må du gjøre noen vurderinger.
Telle antall personer i kø, den er jo opplagt. Ta et kjapt overblikk
over hvor mye de har i handlekurvene. Så teller du hvor mange over 65 år
som er i hver kø. Jeg kan gi dere noen bra utregningsmetoder men dere
har jo ikke tid til det når dere står der. Hele poenget er jo å spare
tid. Derfor noen enkle tommelfinger regler. For det første er det en
over 65 år og handlekurven er over 50 % full, kan du umiddelbart
utelukke den kassa. Dette er dog veldig sjeldent fenomen. Sånne gamle
kassa-terrorister greier seg på en kneip i uka. Det er begrenset hvor
mye energi som går med til å telle mynter og klage på prisene i
ferskvaredisken. Videre er reglene. Hver gamling teller som tre personer
med liten kurv og som 1,5 person med full kurv. Sjekk også mødre med
småbarn. Er faren med er det ikke noe problem, da teller de som en
person. Er mor alene med barna teller de som 2 personer. Er barna tykke
er de bortskjemte og kommer til å lage et helvete når de kommer fram til
sjokoladehylla. Da må de telles som 2,5 person. Til slutt velger du køen
med kassedama som har størst pupper.

c\) **Oddbjørn Bye: 8. oktober 2006**

Hei Trond, Ewoud og alle andre frå Bergensligaen som ikkje hadde høve
til å delta i Oslo Open. Her er reisebrev.

Vi hadde store forventningar til damene i Oslo. Vi hadde jo sett fine
eksempel frå det området på Hotell Cæsar, Nytt på Nytt og Dagsrevyen.
Lars Eirik kom raskt i kontakt med nokre damer i ein svær bygning med
mange butikkar. Men det viste seg at dei fine damene snakka bergensk!
Eller dei var frå Bergen eller fylka rundt – dei hadde berre skifta
språk. Dei kunne fortelje at sånn var det også med dei fine damene på
fjernsyn.

Akkurat språket var det vanskar med. På fjernsynet snakkar jo folk frå
den delen av verda ganske likt oss. Men i røyndommen var det nesten som
å høyre på Peter Ørum (dansk hockeyspelar). Heldigvis budde Power Gym i
nitten år hos eit hyggelig eldre ektepar i landet i aust da han var
liten. Så han fungerte som tolk på turneringa. Spesielt ein arrangør med
briller var heilt uforståelig. Glad ingen av oss snakkar som han.

I pausen på turneringa lokka Power Gym oss med på ein slags butikk.
Berre at i staden for levande fisk og sydvestar hadde dei ferdig mat.
Som var varm! Den likna litt på butikken du viste bilde av frå Amerika,
Trond. Vi kjøpte ein rett med kjøtklumpar og ymse salat. I lag med ei
ause røme pakka dei maten inn i sånn pitabrød. Det brann forferdeleg i
munnen. Fysj.

Hockeyen gikk bra. Svenskane hadde samme senterfinter som meg og deg,
Trond. Berre litt raskare. Akkurat det var eit problem.

d\) **Pål Bakken: 12. desember 2006**

dametennis er bra, rent lydmessig. bruker å ha på lyden høyt og skrur av
bildet.

e\) **Carl Fredrik Hersoug: 31. mars 2007**

Jeg har nå en ny teori om hvorfor jeg er så dårlig til å vri, og som en
konsekvens av det også suger på senterfinter. Min siste tanke er at det
kanskje er meningen at man skal la staget rulle mer mellom fingrene. I
så tilfelle har jeg spilt feil i alle år, og vil slite med å legge om...
Men så er spørsmålet: Hvordan er det folk faktisk vrir? Spesielt
interessant å vite hva gode spillere gjør.

Forsøk på å forklare hva jeg mener: Når jeg vrir et stag, så er
kontakten mellom fingrene og "den svarte dotten" (hva kaller vi den
egentlig?) konstant. Kontaktpunktet mellom fingeren og dotten erden
samme under hele vridningen. Det eneste som sørger for at staget vris,
er at jeg vrir hånden min. Hånden klarer jeg å vri ca 180 grader, med de
føringer det gir for senterfinter og utgangsposisjoner.

Jeg mistenker nå altså at det er mye lurere å la den svarte dotten rulle
i fingrene, altså at man bruker fingrene mer istedenfor å vri hele
hånden rundt. I teorien kan hånden beholde samme orientering, mens
fingrene på egenhånd kan sørge for mer enn 180 graders vridning. Og en
kombinasjon ville jo vært helt fantastisk.

Så, hva gjør folk? Hvordan spilles det egentlig?

### Hederspucken, *Dag Roar Nilsen*

**Nominerte:**

a\) **Geir Hjemås**

Er du én av de som lurer på hvor NBAs «snille kjempe» kommer fra? Vel da
kan Storlogen avsløre at Geir har trådt sine relativt store barnesko i
Selfors i Rana kommune. I Selfors kan du finne en kolonialbutikk, post i
butikk, en blomsterbutikk, et kjøkkensenter, en butikk for jakt, fiske
og friluftsliv, en bensinstasjon og en veikro. Veien fra idyllisk
friluftsliv i Selfors, til jobben som webmaster fra sitt hovedkvarter i
Tønsberg (senere Oslo) synes lang, men likevel ganske imponerende. Etter
hva Storlogen synes å erindre, hadde Geir relativt begrensede
datakunnskaper da han tok fatt på oppgaven. Likevel har oppgaven blitt
utført med bravur, og puck.no er fremdeles det naturlige valget som
startside på en hver bordhockeyspillers nettleser.

Geir tok over som webmaster bare fem måneder etter sin debut – nærmere
bestemt etter NM 2006 i Trondheim. Når Geir nå skal gi fra seg
stafettpinnen, håper vi at en nominasjon vil kunne inspirere andre –
gjerne «friske krefter» - til å stå klar til å ta imot stafettpinnen.
Uten mennesker som Geir, som er villige til å påta seg arbeide til glede
for alle i NBA, blir det umulig å fortsatt ha møtepunkter som puck.no
Storlogen tvangsnominerer Geir Hjemås til Hederspucken 2007.

b\) **Tore Lie og Geir Tonny Brovold**

Oslo Open, Norges flaggskip, Norges ansikt ut mot Europa og verden. En
tungrodd båt å manøvrere, et stort ansvar å ta på sine skuldre. Denne
gangen var båten større enn noen gang. Takket være nyvinningen VM for
lag, ble skuta så stor at selv John Fredriksen kunne meldt sin
interesse. Lik en romersk gallion i Asterix, er det én ting å ro, da
kjenner man liksom arbeidsoppgavene. En helt annen ting er å frivillig
tre inn som legionær og styre skuta og unngå skjær, isfjell gallere og
vikinger. Få kler sin rustning bedre enn de to herrene Tore Lie og Geir
Tonny Brovold som rakk opp hånda og tok ansvar når det gjaldt, til oss
andres store lettelse. Det er nettopp fordi de sa seg villige til å ta
på seg dette ansvaret, at de allerede i år nomineres til Årets
Hederspuck. Turneringen ble for øvrig særs vellykket. Våre europeiske
venner var glade og fornøyde, langt på vei grunnet utmerket ledelse av
de to nominerte som etter år innen sporten vet hva som sikrer en
toppturnering og som i dette tilfellet torde å satse.

c\) **Trygve Lie**

Trygve Lie ble nominert til Hederspucken også i fjor. Bohemen har
imidlertid også den siste sesongen tatt på seg ansvar til beste for
sportens fremme, og ikke minst også bidratt til at Norge blir sett og
hørt på den internasjonale bordhockeyarenaen. Fredrikstad hadde Morgan
Andersen – men NBA har heldigvis i stedet Trygve i posisjon som
sportsdirektør i The Executive Committee. Men det stopper ikke der;
Trygve sitter også som formann i The Technical Commission. Hva de driver
med, har vi egentlig ikke helt oversikt over. Men vi føler oss trygve på
at Trygge har det. Mannen håndterer sine verv med like stor
selvfølgelighet som han skifter bleier på sine to barn, prikker
venstreskyfler i korthjørnet og legger inn bordhockeyrelaterte
morsomheter når han tekster episode 17 av Inspector Morse.

Den innsatsen Trygve legger ned gjennom disse vervene, er kanskje ikke
de som synes best utad for oss andre. Men det er nok ikke lite arbeid
som ligger bak. Trygve har alltid vist engasjement for sporten vår, også
i år. En nominasjon til også Årets Hederspuck er derfor fullt fortjent.

d\) **Pål Bakken**

Utskjelt og omdiskutert. Lovprist og dyrket. Grunnlag for uendelig
frustrasjon og tvilsomme unnskyldninger. Nei, vi snakker ikke om Pål
Bakken, men om kvaliteten på NBAs spillpark. Med denne Jon
Almaas-inspirerte innledningen presenterer Storlogen Pål Bakken som
nominert til Hederspucken 2007. Med sitt staute sosialdemokratiske
pågangsmot og sin stamina, har Pål over flere år vært ansvarlig for
spillparken i NBA. Sjelden har vi vel hatt en større spillpark enn i
forrige sesong, og Pål skal ha en vesentlig del av æren for
forvaltningen av denne. Det er nok ikke lite arbeid som ligger bak. Vi
har’n Bakken!

e\) **Dag Roar Nilsen**

Av og til blir ord fattige. Doktor Nilsen har imidlertid et rikt
ordforråd, for han står bak noen av de mest minneverdige
gjestebokinnlegg i NBAs historie. Hvem glemmer vel Tusjhistorien? Midt i
mellom Doktor Nilsens rike ordforråd, og de ordene som av og til blir
fattige, finner vi NBAs økonomiske status. Selv om vi ikke bader i
luksus, har våre finanser blitt håndtert på en ordentlig måte. Ingen
T5PC-skandaler i vår bakgård. Ingen investeringer i sammensatte
produkter. Vi ønsker gjennom nominasjonen av Doktor Nilsen å få fremheve
hans bredde i engasjementet for NBA. Han kunne faktisk vært nominert for
en rekke innsatsområder. Gjennom sitt mangeårige verv som økonomisjef.
Som hovedkontakt opp i mot vår lokale langer Roar Faugli i Stiga Norge
og for ulike verv i styre opp igjennom årene. Og ikke minst for hans
generelle vilje til å rekke opp hånda når NBA har hatt behov for et
bidrag.

Nå som Doktor’n har erklært at han vil bytte ut stag med Kragh – og at
han bokstavelig talt vil søke andre jaktmarker – synes vi det er på sin
plass at Doktor Nilsen nomineres til Hederspucken 2007.

### Årets lag

#### Keeper, *?*

#### Venstreback, *?*

#### Høyreback, *?*

#### Venstreving, *?*

#### Høyreving, *?*

#### Senter, *Yngve Aasheim*

## Puck Awards 2006

### Sportspucken, *Øyvind Hansen*

**Nominerte:**

a\) **Frode Horvath**

Frode Horvath, Sørvestlandets Agdur, har stort sett holdt seg hos sine
egne de siste årene: Med unntak av deltagelse i Oslo Open og NM 2005 må
vi tilbake til 2004 for å finne Frode på resultatlistene i turneringer
utenfor Jæren og Bergen. På hjemmebane er han imidlertid alltid ekstremt
sterk, og fra oktober 2005 til desember 2006 var han ubeseiret i tre
strake turneringer i vest Frode nomineres for sterke seire i Jæren Open
2006 og Jæren Sommeråpent 2006, og for sin sportslige dominans i
ETHF-ligaen.

b\) **Svein Olav Humberset**

Svein Olav ”Junior” Humberset nomineres for sine framganger på brettet i
2006. Junior debuterte i NBA i november 2004, og er nå i ferd med å
etablere seg på et høyt nivå tatt i betraktning sin korte fartstid.
Høsten 2005 hadde Svein Olav en måneds studieopphold i hovedstaden og
han utnyttet tiden godt. Bordhockey, bordhockey og atter bordhockey.
Junior sugde til seg viten og lærdom og resultatene lot seg ikke vente
på. Allerede under NM i mars så vi at junior hadde tred inn i de voksnes
rekker. Humberset var solid da BSI slo ut Kristianiabohemene i lag NM.
Spillestilen var blitt klok og moden. 4-0 over The Rock i 8.dels sier
vel det meste. Under Kvernaland slo han til med en småfrekk 2. plass i
mellomspillet trygt foran spillere som Øyvind Hansen, Frode Horvath og
Tore Lie og endte til slutt på en sexy femte plass. Gutten er blitt
voksen.

c\) **Øyvind Hansen**

Øyvind Hansen ble første norske spiller til å vinne ei utenlandsk
turnering, nemlig Berlin Open i mai 2006. I finalen banka han den
godtgående svensken Bjorn Soderstrom, som slo legenden Tore Lie i
semifinalen. Ikke et øye var tørt da ”Ja vi elsker” ble spilt i den
slitne østtyske gymsalen. Øyvind kom ikke bare hjem med ære og
berømmelse, men også med en gediger 5-kilos utgave av Brandenburger Tor.
Premien er en vandrepokal, så han må tilbake til Berlin i år!

d\) **Øyvind Rønne**

Øyvind Rønne tilhører den delen av NBA der målinger av O2-opptak er en
like naturlig del av livet som revejakt er for visse andre. Denne
bordhockeyens Bjørndalen har hatt en endeløs rekke av oppturer det siste
året. Hva som er størst av å bli far, vinne NM-gull eller få en hitlåt
på P4 vet bare Øyvind, men i denne sammenheng hedres og nomineres Øyvind
først og fremst for prestasjonene ved brettet, og primært hans innsats i
individuelt NM:

Rønne cruiset som forventet gjennom innledende, bare slått av
klubbkamerat Remmem. Etter en sunn og kalorifattig lunch kjempet han seg
inn på sjetteplass i a-mellomspillet, før playoff startet. Sørheim
varmet opp Rønne godt i 8.dels, og etter fire kamper var det likt, men
Rønne dro hjem en sikker 4-2 seier. I kvartfinalen ventet klubbkamerat
Remmem. Historien gjentok seg, og Rønne dro i land de siste to til nok
en 4-2 seier. Etter dette ventet Øyvind Hansen, men også kapteinen til
de selvtitulerte snobbene fra Kolbotn ble ett nummer for liten for
Rønne, som dro i land nok en 4-2 seier.

Finalen ble en thriller, og en velspillende Yngve Aasheim viste seg som
dagens vanskeligste motstander. Øyvind dro imidlertid i land seieren med
minste margin, og etter 3-2 i sjuende kunne han tørke bort snørret fra
kinnet i sann Bjørndalen-stil og heise pokalen over sine veltrente,
senete skuldre.

### Åpen puck, *The Hagerups Brothers*

**Nominerte:**

a\) **Frank Tønnesen**

Frank Tønnesen er ikke blant de mest rutinerte, meritterte eller synlige
norske spillerne. Men den kommende rockestjernens dedikasjon er sterk.
Så sterk at han hver uke kjører 14 mil på isete og trange veier for å
delta i ETHF –ligaen. Eldsterådet er dypt imponert – og noe skremt –
over hans innsats!

b\) **The Hagerups Brothers**

Hvem kan glemme Puck Awards seremonien under NM i Trondheim?
Sannsynligvis ingen, bortsett fra doktoren som har fortrengt at
hendelsen i det hele tatt fant sted. Selv ikke den dyktigste psykolog
kan finne noen som helts spor av hendelsen i minnet hans. Hagerup
brødrene kunne lett blitt tiltalt for massemord da alle som var vitne
til utdelingen holdt på å le seg i hjel. I stede kan vi trygt si at
brødrene forlenget livet til en lykkelig gjeng bordhockeyspillere.

[thumb|200px](Fil:brothers.jpg.md)

Frode og Bjørn skulle dele ut årets sjokkpuck og hva er da mer naturlig
enn å sjokkere. En hysterisk morsom prisutdeling, som ville satt kaffen
i halsen til enhver sivilisert TV titter, nådde klimaks da broren til
Frode skulle finne fram konvolutten. Han kledde av broren til Bjørn og
dro fram konvolutten som var festet til ringen i brystvorta til broren
til Bjørn med en kjetting. Konvolutten ble åpnet og vinneren lest opp.
En ellers så eplekjekk Doktor kom stum og sjokkert fra og fikk årets
sjokk (puck)

Broren til Frode og broren til Bjørn nomineres i åpenklasse for sin
sjokkerende innsats.

c\) **Øyvind Hansen**

Øyvind Hansen nomineres for å ha brukt 2 timer på å plukke ut 3 brett
til Osloligaen på Smart Club. Mannen er like nøye i jobben med å få tak
i de beste spillene som han er god til å spille på dem. Øyvind satt på
gulvet hos Smart Club og sjekket cirka 20 spill. Han hadde med seg puck
som han sentret rundt med for å forsikre seg om at isen var jevnest
mulig. Samtidig klarte han å velte en stabel på 20 brett. Hans kjære
Maria sto rødmende, trippende og pinlig berørt og overvar det hele.

### Hederspucken, *?*

**Nominerte:**

a\) **Eldsterådet**

Eldsterådet nominerer seg selv for å ha spredt kunnskap, glede,
kunstferdig utformete nominasjoner og via det øst av sin livsvisdom til
den gemene hop. I tillegg skal Eldsterådet ha æren for å ha holdt liv i
en nisjebutikk på Vålerenga, etter mange års innkjøp av noen litt rare,
store pucker. Eldsterådet er spesielt fornøyd med utviklingen i
retningen av at Puck Awards blir en slags evighetsmaskin, som kan
fungere uten påfyll utenfra. Man kan egentlig slutte helt med bordhockey
i Norge, men likevel ha Puck Awards gående. De første steg i den
retningen er å nominere Hagerups for utdelinga av en Puck Award i 2006
og det faktum at Puck Awards-fikserne nominerer seg selv.

De som nomineres er dagens besetning; Gandalf (ja, han eksisterer), Dag
Roar Nilsen, Tore Lie og Pål Bakken, i tillegg til åndelig inspirator og
trendsetter Espen Selbæk.

b\) **Peter Andersson**

En vakker dag for ikke så lenge siden dukket Peter opp på Osloligaen.
For den siviliserte og oppegående svensken må møtet med Osloliga og NBA
har vært en absurd opplevelse. En herlig blanding av tomsete trøndere,
snodige bohemer og aristokrat wannebes, krydret med litt Kakk og Rock.
En herlig røre av flygende pucker, dyrelyder, autistiske verbale
utbrudd, rar humor og litt kose-klemming.

At Peter holder ut med oss er et under, men hvilken lykke for oss. Peter
ankomst i NBA har satt dype spor. Hans innsats som hovedmotor i de to
siste Oslo Open er tydelig for alle. Begge turneringene må regnes som to
av de beste tureringen gjennom alle tider, ikke bare i Norge, men også
internasjonalt. Perfekt gjennomført og fornøyde tilreisende. Oslo Open
er utrolig viktig for NBA for å opprettholde Norges status som en viktig
bordhockeynasjon. Svensken har på mange måter reddet Norges ære.

Men det er ikke bare som arrangør Peter har bidratt i NBA. En jobb som
kanskje ikke er like synlig for alle er den enorm jobben han legger ned
i styret. Peter har visjoner, organisasjonstalent og gjennomføringsevne.
Den fantastiske turnering guiden er primært hans ære. Han jobber for et
mer strukturert og seriøst NBA. Der hvor andre har pratet i årevis har
Peter tatt tak

Peter nomineres til hederspucken for 2006 for sin innsats i for NBA.

c\) **Trygve Lie**

Trygve brenner for sporten vår. Han bruker mye energi og tid for
fellesskapets beste. Han er nå inni sin andre periode som NBA sjef og vi
håper det blir flere, for han har virkelig gjort en bra jobb. Styret
fungerer bedre enn noen gang tidligere. Men det er ikke bare i styret
Trygve bidrar. Hvem kan glemme den unike statistikken. Eller hva med den
eventyrlige filmen om Oslo Open? Et sant mesterverk! Hvor mange timer
har gått med til klipping og redigering av verket? Herlige referater fra
Osloliga er blitt en selvfølge på gjesteboka, nesten like selvfølgelig
som at han stiller opp når det er Oslo turneringer. Dugnadsånden er det
ikke noe galt med. Trygve er i sannhet både motor og lim i NBA, også har
han italiensk svarer på mobilen sin.

Trygve nomineres til hederspucken for 2006 for sin innsats i for NBA.

### Logopucken, *?*

**Nominerte:**

a\) **Bergen Open 2005**

Grafisk design-juryens kommentar: En tøff logo med et trivelig uttrykk.
Veldig beskrivende, samt en fin typografi som passer godt sammen med
gakk-gakken, som gir en herlig retro-følelse. Men fargebruken blir for
komplisert for en logo, minus for avansert “gradient”/sjatering.

Sosialantropologi-juryens kommentar: Bergensgutta skal ha cred for to
greier: De klarte – når de først kom i gang – på utrolig kort tid å
etablere et bredt, entusiastisk og talentfullt bh-miljø, og de
introduserte den småironiske “Duck Awards” som en munter parodi på The
Real Thing. Gakk hen og gjør likedan!

b\) **Bergen Open 2004**

Grafisk design-juryens kommentar: En fin og enkel logo. Pluss for et
tydelig og lett gjenkjennbart symbol. Minus for at de forskjellige
elementene i logoen henger litt løst, de burde blitt samlet til en
enhet.

Sosialantropologi-juryens kommentar: Nok en Bergens-kandidat, denne
gangen uten inspirasjon fra faunaen i Lille Lungegårdsvann. Hvorfor
bergenserne stadig faller ned på grønt i sin streben etter grafisk
perfeksjon skal være usagt – kanskje vil de minne blaserte østlendinger
om at gresset er grønnere på den andre siden av vannskillet. Og våtere,
selvsagt.

c\) **Blackliners**

Grafisk design-juryens kommentar: En kjempetøff logo. Den er lett
gjenkjennelig og beskrivende – gir gode assosiasjoner til amerikanske
hockeylag. Symbolet forteller alt, har med seg både pucken og kølla.
Stiliseringen av grevlingen med hjelmen er veldig bra utført. Slik skal
en logo lages!

Bordhockeysosialantropologi-juryens kommentar: Filosofien er enkel:
Gamlegutta i Blackliners kan ikke spille bordhockey, så her må det
imponeres på andre måter. Som for eksempel å la det gå et halvår eller
to mellom hver turnering, å bruke alkometer for å avsløre juksemakere
eller å trø til med en logo som holder mål og vel så det. Selv
geriatrikere kan ha et vakkert ansikt!

d\) **ETHF**

Grafisk design-juryens kommentar: Flott logo, gir meg de rette
assosiasjonene til en sportslogo. Tøff typografi og tøffe farger. Det
enkle er ofte det beste!

Bordhockeysosialantropologi-juryens kommentar: ETHF-ligaen på Jæren er
først og fremst Frode Hórváths hjertebarn – en veldig ishockey-inspirert
greie som i tillegg til å bestå av mange dyktige spillere også kan
skilte med et fantastisk knippe personlige klubblogoer. Sånn sett er
denne nominasjonen et kandidatur på vegne av det kreative mangfoldet
like mye som ETHF-logoen i seg selv.

e\) **Kristianiabohemene**

Grafisk design-juryens kommentar: En kul logo, som gir de rette
assosiasjonene. Veldig passende typografi til navnet og en herlig utført
dame. Minuset blir at den blir litt for detaljert. Hvordan vil denne
logen fungere i frimerke-format?

Sosialantropologi-juryens kommentar: Faren for at bohemene skal gå for
frimerke-formatet er relativt liten for oss som kjenner deres høye
absintføring. I motsetning til hovedstadens dannede herrer har gutta
kompromissløst gått for kollektivt pent antrekk – logodama på
T-skjortene deres bærer preg av såvel god smak som ubøyelig lagånd.
Patagonia neste!

f\) **NBA**

Grafisk design-juryens kommentar: Logoen grenser til det geniale.
Fantastisk idé å bruke et av Oslos mest kjente landemerker på en så
passende måte. Logoen er lett gjenkjennelig og har en moderne typografi
som en kontrast til “Sinnataggen”. Det eneste minuset med logoen er at
selve statuen kunne ha vært mer stilisert, den blir litt for detaljert
slik den framstår her.

Sosialantropologi-juryens kommentar: Oslo Open er norsk bordhockeys
utstillingsvindu mot verden – og selvsagt fortjener den et flott symbol.
Logoen har overlevd et par modifikasjoner underveis, men kombinasjonen
av geografisk/kulturelt signal, humor og en frustrasjon de fleste
kjenner seg igjen i (leser du dette, Sandor?), er suveren. Om Gustav
Vigeland spilte bordhockey, er heller tvilsomt.

g\) **Oslo Open 2004**

Grafisk design-juryens kommentar: Logoen grenser til det geniale.
Fantastisk idé å bruke et av Oslos mest kjente landemerker på en så
passende måte. Logoen er lett gjenkjennelig og har en moderne typografi
som en kontrast til “Sinnataggen”. Det eneste minuset med logoen er at
selve statuen kunne ha vært mer stilisert, den blir litt for detaljert
slik den framstår her.

Sosialantropologi-juryens kommentar: Oslo Open er norsk bordhockeys
utstillingsvindu mot verden – og selvsagt fortjener den et flott symbol.
Logoen har overlevd et par modifikasjoner underveis, men kombinasjonen
av geografisk/kulturelt signal, humor og en frustrasjon de fleste
kjenner seg igjen i (leser du dette, Sandor?), er suveren. Om Gustav
Vigeland spilte bordhockey, er heller tvilsomt.

h\) **Suffragettene**

Grafisk design-juryens kommentar: En veldig flott logo som er herlig
beskrivende! Enkelt å se at dette laget består av jenter. Fine farger og
en passende typografi.

Sosialantropologi-juryens kommentar: Cirka halvparten av jordas
befolkning er kvinner. I NBA er det en smule annerledes. Derfor er det
ekstra stas å kunne nominere Suffragettenes logo, som et synlig tegn på
at ikke testosteron, svettelukt og f-ord er enerådende i miljøet.
Bordhockey-enker landet over burde ha fulgt deres eksempel og tatt kølla
i egne hender!

i\) **Westpoint Open 2005**

Grafisk design-juryens kommentar: Kul logo og en bra idé, men teknisk
sett blir logoen litt for komplisert. Jeg ville ha sett denne logoen mer
sterilisert. Savner også et navnetrekk til symbolet ¬– hva er egentlig
dette?

Sosialantropologi-juryens kommentar: Å sterilisere Westpoint-miljøet vil
utvilsomt gi mer enn blodsmak i munnen, men maskene er definitivt
passende symbolbruk: Hvem vet egentlig om gutta heter Hammelow Flatland,
Kakk Kukk eller noe helt annet? Spille bordhockey kan de også, såfremt
de gidder å snu ryggen til aktivt utøvende promiskuitet og offentlig
raping.

j\) **Øyvind Hansen Testimonial**

Grafisk design-juryens kommentar: Pluss for en morsom idé, men teknisk
sett fungerer ikke denne som en logo. Den blir for avansert og i tillegg
er det umulig for en utenforstående å forstå hva denne logoen dreier seg
om.

Bordhockeysosialantropologi-juryens kommentar: Øyvind het han, og gråt
da han ble født og fant ut at han lå inne i en leverposteiboks. Sjelden
har noe menneske kunnet legge opp med mer stil for deretter å fortsette
å pryle motstanderne som før. Logoen har neppe gitt noen vesentlig
omsetningsøkning for Stabburet, men er et symbol på hvor sære og kjære
vi alle er for hverandre i vår lille, islagte andedam.

<File:k1_bopen.jpg%7CBergen> Open 2005 <File:k2_bopen.jpg%7CBergen> Open
2004 <File:k3_blackl.jpg%7CBlackliners> <File:k4_ethf.jpg%7CETHF>
<File:k5_kb.jpg%7CKristianiabohemene> <File:k6_nba.jpg%7CNBA>
<File:k7_osloopen.jpg%7COslo> Open 2004
<File:k8_suff.jpg%7CSuffragettene> <File:k9_westp.jpg%7CWestpoint> Open
2005 <File:k10_oht.jpg%7CØyvind> Hansen Testimonial

### Sjokkpucken, *?*

**Nominerte:**

a\) **BSI**

Demokratiet er høyt elsket, men akk så sårbart. Gjennom historien er det
mange eksempler på diktatorer som har utnyttet sårbare situasjoner. Alle
vet hvordan Hitler kuppet Riksdagen eller hvordan George Bush Jr kuppet
valget i USA. Nå har det skjedd igjen. Denne gangen er det Eldsterådet
som er blitt kuppet. Også denne gangen er skurken en liten mann. En
liten mørk trønder, riktignok uten bart, men med onde hensikter. Skurken
er Pål Bakken! Ofret er frihet og fred på jord. Åstedet er Bakkens
leilighet på Bogerud. Tidspunktet er noen timer etter Lambertseter Open.

Situasjonen var som følger: Eldsterådet var samlet til årlig
nominasjonsmøte. Pål hadde ryddet alle potensielle vitner av veien. De
var bokstavelig talt blitt kastet ut av leiligheten. Ute var det snø.
Masse våt snø. Det oppsto uenighet blant rådets medlemmer. Pål ville at
BSI skulle nomineres for å ha slått ut Kristianiabohemene i lag NM. Tore
og Doktor nektet. Gandalv var nøytral. Det gir 2 mot 1 om man følger
demokratiske spilleregler. Men det nekter Pål å godta. Den lille mannen
klatret opp på bordet og holdt en tordentale. ”Dere kan velge mellom å
bli kasta ut eller være enige med meg”. Tore og Doktor var redd for at
Prada-skoene deres skulle bli våte, og for de urbane Bohema er Bogerud
det samme som villmark. De hadde ikke overlevd en time der ute. Bohema
hadde ikke annet valg enn å samtykke.

BSI nomineres herved til årets sjokkpuck for å ha slått ut
Kristianiabohema i lag NM.

b\) **Geir Tonny Brovold**

Hva brast så høyt, Geir Tonny Brovold? Sjelden har NBA opplevd større
sportslig sjokk enn da GT Brovold – en gang verdens trettisjette beste
spiller – ikke maktet å kvalifisere seg til norsk bordhockeys kongelag,
24-mannsgruppen i NM. Hadde han fått i seg Chilensk Merlot? Bælmet han
en Don Ramon 1990 kvelden før NM? Slukkøret måtte Brovold reise hjem til
bordhockeyenka og melde fra om tjueåttendeplass i NM.

Bordhockeyenka tok affære, satte Brovold i hardtrening, og to måneder
etter fadesen i Trondheim var det klart for avreise til Tønsberg. Med en
Chateau Lafite Rothchild 1982 i sekken, og nyutviklet taktikk, satte
Brovold beina i kors og fokuserte på brettet. Spjassene satt, forsvaret
var rensket for klassisk-Brovold, og GT kunne foran en vantro forsamling
heve pokalen med leverposteiguttøyvind over hodet. Den sjokkerende
gjenoppreisingen av bordhockeyens postmann nummer en gjør Brovold til en
verdig kandidat til Årets Sjokkpuck 2006.

c\) **Svein Inge Omholt**

Svein Inge Omholt nomineres for sin meget overraskende og sterke seier
over Espen Selbæk i 8.delsfinalen under Trondheim Open i 2006. Den gamle
mester Espen hadde blitt nr 4 i munnspillet, og så vel for seg et greit
avansement til kvart. Men den sindige mannen fra nedre Telemark
forårsaket mange ”Nei Espen” og sjokkvant 4-2 i kamper. Omholt fikk med
det 7.plass, hans beste plassering i ei nasjonal rankingturnering. Vi
gratulerer – og nominerer samtidig til årets sjokkpuck!

d\) **Svorsk Fotball**

En vakker dag i mai var det klart for det vi alle hadde ventet på i
årevis. NBA fotballturnering. Bortsett fra bordhockey er ikke noe annet
tema mer diskutert på gjesteboka enn fotball. Bordhockeyspillere er
genuint opptatt av fotball. I årevis er det blitt skryt og spekulert
rundt fotballferdighetene til NBA folket. Hvor bra er egentlig Sørheim?
Er det sant at Trygve kan takle en elefant? Rønne kan løpe mer enn Leo,
og trives best uten ball! Doktoren har tyngdepunktet under foten! Alle i
Tønsberg har spilt på landslaget og Bakken er egentlig broren til
Zidane. To av de mest omtalte spillerne, Berg og Wilsbeck dukket ikke
opp, og forblir dermed evig oppskrytte.

Nå var tiden for spekulasjoner og skrøner over. Sannhetens øyeblikk var
kommet. Etter et utrolig jevnt gruppespill kvalifiserte storfavorittene
Tønsberg seg til semi med et nødskrik. Men det ble for mye
primadonnafaktorer i kombinasjon med syting og klaging til at det kunne
holde til gull. I finalen møtte de Svorsk, som ikke var regnet blant
favorittene. Men Henric Andersson, Martin Brodin, Peter Andersson og
tureringens store spiller Kristoffer Sørvang imponerte i finalen og vant
utrolige 6-1. En periode ventet bare eldsterådet på at Tønsberg
spillerne skulle begynne å lugge og klore hverandre.

Svorsk fotball nomineres herved til årets sjokkpuck.

## Puck Awards 2005

### Sportspucken, *Daniel Remmem*

**Nominerte:**

a\) **Daniel Remmem**

2005 ble Daniels store år. Han hadde i årene etter tiårsskiftet spilt
seg gradvis oppover rankinglista. Han ble nr. 9 på rankinga etter
2002-03-sesongen, nr. 5 året etter, og nr. 2 etter 2004-05-sesongen, da
han også tok sin første seier i Bergen høsten 2004. I januar 2005 tok
Daniel en sterk 17.plass i verdens mest prestisjetunge turnering: SM.

Like etterpå tok Remmem storeslem i NM. Han plasserte seg som nr. 2 i
det sterke A-mellomspillet. I semifinalen begikk Daniel en bragd som tok
pusten fra tilskuerne. Hjemmefavoritt Horvath ledet 3-0 i kamper, men
Remmem kom tilbake og vant de fire neste kampene, godt hjulpet av sine
fryktinngytende venstreskyfler og et iskaldt hode - eller la oss kalle
det sterk vinnerpsyke. I finalen slo han ut tidligere norgesmester Espen
Selbæk. Men Daniel nøyde seg ikke med det. Han tok også hjem gullet i
lagkampen, sammen med Yngve Aasheim og Øyvind Rønne. Daniel Remmem
nomineres for sin storeslem under NM 2005!

b\) **Frode Horvath**

Jærens store sønn har ikke vært den hyppigste deltageren på
NBA-turneringer den siste tiden. Dette, samt at han i en årrekke har
vært den desiderte toppspilleren innenfor sitt distrikt og bare sjelden
har fått matching mot like gode eller bedre spillere, gjør det ekstra
imponerende at han gang etter gang oppnår strålende resultater i
NBA-turneringer. Noen vil endog hevde at han er årets største
NM-favoritt(!) Frode Horvath nomineres til årets Sportspuck 2005 for sin
knallsterke seier i Bergen Open 2005, og for sine gjentatte gode
sportslige resultater

c\) **Jarle Eide**

Jarle Eide ble kongen på Borgen i 2004, så forsvant han og ble borte.
Ingen hørte noe fra han. Ingen så noe til han, før han brått kom tilbake
etter et helt års fravær og vant Nidarospokalen lekende lett. Skremmende
og imponerende av Jarle å vinne i et så bra startfelt etter å ha vært
borte så lenge.

d\) **Yngve Aasheim**

1991 gikk Frode Horvath på barneskolen, Eldste-Lie hadde hockeyhår og
tøyde ofte og lenge ut i trendy bolebukser mens Arne Solberg ikke engang
var født. Det samme året nådde Yngve Aasheim sin første
bordhockey-finale, og bare tilfeldigheter gjorde at det ble sølv og ikke
gull på den-gang-så-unge-og-lovende-Aasheim. Etter dette har den
etterhvert-ikke-så-unge-men-likefullt-talentfulle-Aasheim vært en
gjenganger i en lang rekke finaler, men alltid endt opp som nummer to.
Fjorten år etter den første finalen ble omsider forbannelsen brutt, og
Yngve kunne endelig innta den leeeenge etterlengtede førsteplassen.
Yngve Aasheim nomineres til årets Sportspuck 2005 for sin seier i
Trondheim Open 2005, og for aldri å ha gitt opp troen på at seieren en
dag ville komme!

### Åpen puck, *Hallvard Flatland*

**Nominerte:**

a\) **Asbjørn Frodo Fossli**

Overalt hvor bordhockeyfolk ferdes fortelles gamle vandrehistorier,
myter og skrøner. Det går et sagn om en hendelse som fant sted en gang
for lenge siden, i bordhockeyens barndom. Denne historien er så gammel
at ingen av dagens spillere kan erindre denne svunne epoke i NBA. Ingen,
bortsett en mann; den gamle og vise mester Lie. Helten i historien er
Asbjørn Fossli fra indre Vestfold.

I fordums tid var det en klubb i Skien hvor gamle og glemte konger av
brettet, utøvde vår noble sport. Ingen i dag kan erindre deres navn
eller virke. Sagnet sier at en onsdag tidlig i november syklet Asbjørn
fra Svarstad til Skien og hjem igjen for å spille bordhockey. Vår lille
helt trosset høstkulde og snø. Han trosset det hardføre Indre Vestfold
og det kuperte Telemark. Han trosset Kittelsens troll. Han trosset alle
de farer som den gangen var forbundet med en slik ferd. Han kjempet seg
gjennom 8 mil i iskaldt vær for et høyt og nobelt mål. Asbjørn ville
spille BORDHOCKEY.

Den dag i dag minnes denne ferden hvert år når det fryktede og
prestisjetunge ”Fossli-løpet” går av stabelen første helgen i november.

b\) **DrN lettlurt/ærlig**

Under Lambertseter Open høsten 2005, ankom to litt merkelige herrer med
en viss mafiautstråling, som kalte seg Flatland og Hammelow Berg. Alle
skjønte fort hvem de to utkledde var, unntatt Dr. Nilsen. Dr. Nilsen
kommenterte de merkelige typene uten å skjønne hvem de var. Da alvoret
startet, hadde Dr. Nilsen fokus på spillet. Halvveis ut i kampen mot
Flatland går det opp for Dr. Nilsen at han har sluppet inn 2
Rocko-skyfler og scoret 2 mål i Rocko-luka. Dr. Nilsen tar en liten
pause, ser mer nøye på sin motstander, og ser det som alle hadde sett,
at det ikke er en snodig nykommer, men Rocko han spiller mot. Kongen av
signering ble altså den selv som satt igjen med signaturen ”lettlurt” på
sin hekk.

Selsamme Dr. Nilsen er ikke bare lettlurt, men ærlig også. Aner vi en
ordentlig gla’naiv mann bak alle tusjpennhistoriene? Etter grunnspillet
i ei turnering våren 2005 rusler han selvsikkert ut av lokalet for å
finne noe å signere. Han kommer tilbake en halvtime senere og oppdager
at han har fått 2 poeng for mye. Som den hedersmannen han er varsler han
fra om det, med det til følge at han selv rykker ned i B og ta han gjør
en annen mann glad. Et eksempel til etterfølgelse!

c\) **Hallvard Flatland**

Eldsterådet har alltid hevdet at alle beskyldningene om Flatlands
kriminelle aktiviteter utelukkende skyldes misunnelse og misforståelser.
At denne hedersmannen som har gitt oss så mange lykkelige stunder
gjennom Casino, så eksemplarisk og hjertevarmt ledet oss gjennom
OL-sendingene fra Lillehammer, samt nå i det siste gledet oss alle med
det absolutt fantastiske ”Æxperrimentet” - at han også er en habil
sportsmann er kanskje ikke like kjent. Mang en etablert
bordhockeyspiller fikk seg derfor en stor overraskelse under
Lambertseter Open i desember 2005, da hedersmannen Flatland gjorde sin
debut ved hockeybrettet. Det stoppet ikke før i semifinalen, der det
måtte en storspillende Øyvind Hansen til for å stoppe sjarmtrollet fra å
nå helt til topps. Hallvard Flatlands overraskende bronse i Lambertseter
Open er virkelig en av tidenes bragder i NBA-sammenheng, og Hallvard
Flatland nomineres til Åpen Puck 2005.

d\) **Henke L og Euroboy**

Westpoint Vampires har ingen lang tradisjon på å arrangere turneringer,
så da den første turneringen noensinne skulle arrangeres ble alle kluter
satt til. Hele verden kom til Gran for å innskrive seg i manntallet.
Også Henke L, fra Fredrikstad Amt hadde tatt turen for å la seg
innskrive i turneringens tegn. Full av sympati for klubben og
arrangementet valgte Henke bort rigging på fredag, for heller å drikke
øl med Jostein, sin trolovede, som på ingen måte var fruktsommelig.

De tok nattoget til Gran fredag kveld, og ankom litt over klokka ett på
natta. The Rocks far var der for å plukke opp guttene. Overraskelsen var
stor da det ikke kom noen sjuskete gutter av toget. Overrasket ble også
Rocko som lå hjemme og sov. Telefonen kimet og en oppjaget Henke L
forklarte inngående hvordan toget ikke hadde stoppet på Gran, kun
slakket farta, og at det ikke var annet enn et buskas og en haug med snø
der. Det hele tok Rocko "by surprise" da han ikke helt kjente seg igjen
i beskrivelsen av Gran Stasjon. Overrasket var også Rockos far som stod
igjen på Gran med en kone som lett hadde kommet seg av det samme toget.

Med kommunikasjon via gutterommet i Vestre Gran kom de to seg av på den
neste stasjonen, og ble plukket opp der av snille og medhjelpelige
foreldre. Det viste seg senere at Daddy Rocko fra sin posisjon utenfor
toget hadde sett guttene febrilsk prøve å gå av toget på feil side. De
hadde rett og slett ikke vett nok til å snu seg 180 grader rundt å gå av
toget sammen med de andre passasjerene. Det sies jo at jenter har
dårligere retningssans enn menn, men da har man nok ikke regnet med
disse to, som med dette er verdige arvtagere av Risvollans
transportmessige kløning.

### Sjokkpucken, *DrNs cupbombe*

**Nominerte:**

a\) **DrNs cupbombe**

På tampen av den første dagen i NM i bordhockey er Frode Horvath full av
selvtillit. Han er på hjemmebane, en knapp halvtimes biltur fra
familiegården. Han har hatt en god dag foran brettet og er en av
favorittene til å ta hjem den jærske spesialturneringen: Cupen. Knapt
noen kan huske en jærturnering som ikke har endt med at Horvath har
vunnet cupen.

Mot Bøddelen fra Budapest sto, i mangel av et bedre ordspill, Tusjhelten
fra Sandefjord eller, om man insisterer, Hoggormen fra Holmlia. Dag Roar
Nilsen står på den andre siden av brettet i cupfinalen under
Norgesmesterskapet i bordhockey og burde skjelve av skrekk. Mens femti
mennesker ser på skal han ydmykes. Han er sjanseløs. Saken er gulasj,
saken er halászlé, saken er erdélyi rakott káposzta, og han vet det.
Finalen skal bare være en detalj, en femminutters dans på roser for
Horvath. Han skal krones. Pokalen skal hjem, han skal hylles.

Men Dag Roar skjelver ikke. Dette skyldes ikke bare at han allerede på
dette tidspunktet har tittet såvidt i glasset og allerede er langt fra
kjørbar, men også fordi han ikke eier skamvett. På sidelinjen står det
som finnes av østnorsk bordhockeyekspertise og gir taktiske råd før
kampen. Det er kanskje i størst grad Espen Selbæk som tenner fyrstikken
til lunta til bålet med de velvalgte ord: Utnytt Maltsevluka hans. Ja!
Puskas har en akilleshæl, et svakhetspunkt. Den rutinerte 33-åringen ser
sitt snitt. Han griper dagen, griper øyeblikket. Og verden skulle aldri
helt bli den samme igjen etterpå.

Jærbuene er reduserte til angstbiterske nevrotiske utbrudd mens de ser
Dag Roar Nilsen spille ball i hatt og overkjøre Frode Horvath. Fem
minutter etterpå, og det er skjedd: Dag Roar Nilsen, Dag Roar Nilsen er
Cupmester.

Aldri har pucken vært mindre oval. I disse magiske, fem minuttene var
pucken rund. Den ellers så storscorende Frode blir en perpleks kulisse i
Nilsens seiersmarsj. Aldri, aldri har Dag Roar Nilsen vært fullere enn
han var noen timer senere.

b\) **Fat Joe the Cup-killer**

Det ikke aller mest kjente medlemmet i Westpointsystemet, Fat Joe, er
kjent som en slu jævel. Han var ekstremt nær å få full uttelling for det
da Crazy Cup skulle arrangeres under Westpoint Open i 2005. Med en
spillestil basert på solid forsvar og trygt angrep dro han ut
storspiller etter storspiller, vi nevner i fleng de mer meritterte
klubbkamerater Rock og Kakk, samt legenden Pål Bakken og esset Daniel
Remmem. Fat Joe stoppet ikke før han nådde finalen. Der møtte han en
lettere nervøs Yngve Aasheim, som Fat Joe beskrev som den verste han
kunne møte. Men det betydde ikke at han ga seg lett! Han gikk til
oppgaven med friskt mot, og det ble en jevn kamp. Men etter mange og
store sjanser begge veier og en heroisk kamp av underdogen gikk det til
slutt Yngves vei i denne finalen. Men folkets hjerter, de hadde Fat Joe
vunnet.

c\) **Jørn Moldvær**

Jørn har vært med i mange år, men har først nå begynt å oppnå
resultater. Spillestilen til tønsberg ...øøøh, tønsbergskolen? kan best
betegnes som "hard". Hardt boksforsvar, harde kontringer, harde skyfler
og ikke minst et steinansikt skjært ut i betong. Ikke engang den mest
nedrige form for prompehumor kan få Jørn til å sprekke opp under et best
av sju-oppgjør. Gjennombruddet kom i Lambertseter Open, der han slo
Trygve Lie og deretter tok Øyvind Hansen til sju kamper var et lite
sjokk, men semi på Jæren bekrefter fremgangen. Moldværs spillestil
stiller til dels høye krav om presisjon og god treff hos motstanderen.
Leverer man ikke de varene, er Jørn ingen lett mann å møte.

d\) **Trond Selseng**

Trond Selseng smalt av en real bombe under Nidaros Pokalen. Da snakker
vi ikke om den typen bomber som lukter vondt, men en best av 7 som
skapte sjokkbølger i NBA og en VM plass til bergenseren. En 7 plass i
mellomspillet gav Trond en kvartfinale mot den nybakte NM- kongen Remmem
(stavet riktig for anledningen) Oppskriftsmessig ledet Remmem 2-1 før
Trond satt inn giret og tok 3 strake. Ett vantro publikum kunne
konstantere at Norgesmesteren var nedkjempet av Tronds aggressiv og
kontante spill. Brra Trrrånd!

### Gla'nerd-pucken, *Software-Rønne*

**Nominerte:**

a\) **Frode Horvath**

Frode har laget et utrolig konsept og en flott hjemmeside. ETHF er som
en egen verden. Mange tror sikkert at ETHF spiller på Jæren, men det er
feil. Eventyret utspiller seg i Meadowland og lagene har navn som
Hackensack River Rats og Kittimat Indians. Lagene har egne logoer og
malte spillere som bare er til å beundre. Hjemmesiden har masse stats,
rekorder og et fotoalbum som MÅ oppleves. De har søren meg et eget språk
også som ingen andre skjønner en puck av. Her er f. eks siste innlegget
fra årets rookie Ingebret Risa: Kjell: Nå ser d jo ud som om stigi au
reise! då må du au!!! Horvath: He du fonne ud meir om du kan vær mæ?

Skulle ønske Frode med sveisen som ville gitt han plass i Iron Maiden på
flekken, var webmaster i NBA. Eneste minus eldsterådet finner er at
selskapet er lukket og man må være invitert inn. Men dette er så vakker
og herlig at det er en ”gladnerd” verdig. Her er hjemmesiden:
<http://www.ethf.net>

b\) **Software-Rønne**

Noen gla’nerder bruker hundrevis av timer på å øve inn en halvgod nacka,
andre velger å bruke tiden (les: MYE tid) på å programmere et
spesialprogram for kalkulering av hockeytabeller.... Til tross for at
enkelte gla’nerder simpelthen elsker å pønsje matriser av resultater og
bruke timesvis på manuelt å regne ut tabeller for hånd, er det liten
tvil om at Øyvind Rønnes eminente Hockey-program er en av de aller
største grunnene til at NBA klarer å gjennomføre turneringer på en
såvidt effektiv måte som vi gjør – noe ikke minst tilreisende
utlendinger vet å legge merke til! Ja, vi vil gå så langt som å si at
NBA er verdensberømte for turneringsavvikling! Øyvind Rønnes gjentatte
oppdateringer av ”Hockey” er virkelig en Gla’Nerd Puck-nominasjon
verdig!

c\) **Stanislav Kraus**

Martin Arenlind skapte verdensrankingen, Stanislav Kraus gjorde den
gla’nerd-vennlig: Takket være Stanislav kan vi stå med mer eller mindre
rak rygg, alle gla’nerder som forenes rundt spakene. Så fremt det er en
person i verden som nærmer seg et bordhockeybrett, så får Stanislav det
med seg. Takket være hans intense arbeid vet vi alle at vi er ikke
alene: Vi har en venn i Peter Simonek (nr 4818 i verden, Slovak, kjent
for sin 77.plass i Zvolen 2006), en kamerat i Ron Sugambli (nr 4813 i
verden, Amerikaner, nr 59 i Boston Challenge 2006), for ikke å glemme
Daniel Hogström, verdens firetusenåttehundreogtjueførste beste spiller.
Stanislav Kraus nomineres til årets gla’nerd puck 2005!

d\) **Trygve Lie**

Trygves stats på alle spillere i NBA siden 1995 er mildt sagt
imponerende. Viste du at Geir Ove Ovesen i 1995 scoret 4,18 mål i snitt
per kamp? Neppe! Men med Trygves mesterverk er denne typen informasjon +
masse mer lett tilgjengelig. Uvurderlig informasjon som fungerer
fantastisk bra som isbrytere i selskapslivet.

Trygves interesse for statistikk er som kjent stor. Trygves kunnskap om
moderne hjelpemidler som Excel og databaser er noe begrenset, og det er
jo et lite handikap når man er opptatt av statistikk. Dette gjør bare
Trygves jobb mer imponerende. Med pågangsmot som handhund i
parringstiden og stamina som bare Nesse kan drømme om gikk Trygve løs på
oppgaven. Han regnet, punchet, bannet og gråt til jobben var gjort.
Hadde steintavler vært eneste alternativ hadde Trygd likevel fullført
til 5 \* 20 i stil.

Denne herlige viljen og nærmest barnslige gleden har gitt oss et herlig
oppslagsverk og Trygve en velfortjent nominasjon. Ubekreftede rykter
skal ha det til at en versjon 2 er på vei. Dette er så vakker og herlig
at det er en ”gladnerd” verdig Her kan også du nyte:
<http://www.puck.no/nba/stats/ms_slstats.xls>

### Hederspucken, *Trond Selseng og Bjørn Hagerup*

**Nominerte:**

a\) **Magnus Boivie och John Wreland**

Når heder skal deles ut er det umulig å komme utenom Magnus og Johns
innsats under VM i Riga. Magnus og Johns ferdigheter bak spakene holder
ikke til plass på det svenske VM-laget, uten at det er noen skam. De var
ikke arrangør for VM, men likevel reiste de til Riga for å preppe brett.
Med silikon skandalen fra VM i Zurich i minne var de to hederskarene
fast bestemt på at årets VM ikke skulle skjemmes av dårlige brett, og
gudene skal vite at de lykkes. Eldsterådet har til sammen spilt i over
30 sesonger men aldri har vi opplevd maken til herlige brett. For en
lykke. For en opplevelse. Ååå…som vi ønsker at Magnus og John var
norske.

b\) **NM-arrangørene**

NM 2005 ble holdt på hypermoderne Viking stadion, i et særdeles
standsmessig lokale, med standsmessig spillpark og med standsmessig
bankett. På sedvanlig jærsk vis ble arrangementet ledet av en
smokingkledd herremann. På sedvanlig jærsk vis hadde arrangørene sørget
for overnatting til 50-tallspriser, en fantastisk bankett med mat
tryllet fram av kokker i verdenseliten og mye god underholdning.

Det er skummelt å trekke fram noen navn i slike sammenhegner, men vi
velger allikevel å nevne Hans-Øyvind Sagen som sto bak de uhyre gode
lokalene og banketten, Frode Horvath og hans innsats med blant annet
oppsett, resultatservice og prepping og Svein Hestvaag sin innsats med
påmelding, logo, og alt det andre skriftlige.

Vi vet å sette pris på hva slike ildsjeler gjør for hele miljøet. Vi vet
hva det koster av sene nattetimer, forklaringsproblemer på hjemmebane og
sure arbeidsgivere. Vi velger derfor å nominere NM-arrangørene, ved
Hans-Øyvind Sagen, for et fantastisk arrangement

c\) **Tore Sørheim**

Utallige ganger i en periode på seks år (1997-2003) har Tore Sørheim
tatt i mot det som kunne krype og gå av reisende Jærbuer. Egentlig burde
han fått en trillebår med pucker bare for å ha hatt tre stk. Hagerup
boende hos seg én og samme helg. Jærbuer har ved anledninger ankommet i
klaser på 5 stk. De har tatt seg til rette, og sluppet ut både den ene,
andre, og tredje av utstillingskattene vi delte hus med. Men Tore fikk
dem alltid inn igjen. Tore var flink med dyr. Alvheimveien 2f ble fort
deres andre krypinn.

At Tore i 1997 tok initiativ og tilbød overnatting er kanskje den
viktigste grunnen til at de reiste for å spille turneringer i
Oslo-området og ble de karakterfaste mennene de er i dag. Som 13-17
åringer var Jærbuene som ungdom flest i den alderen, verken reisevant
eller initiativrike. Da var det trygt å trø inn i døren hos Sørheim.
Tryggheten, gjestfriheten, og initiativet til Tore er en uvurderlig del
til at det unge jærske bordhockeymiljøet fant seg til rette i NBA. Tore
vil for evig og alltid regnes som hedersmann for Jærbuene.

d\) **Trond Selseng og Bjørn Hagerup**

Prolog: Det hendte i de tider da Trond Selseng vendt hjem til sitt
elskede Bergen.

I begynnelsen var det ingenting. Bergen var øde og tom for bordhockey,
bare Trond svevde alene rundt. Inntil han møtte den utskremte Jærbu
Bjørn Hagerup. De stakk sine hoder sammen. Da sa Trond: ”La det bli
liga”, Bjørn svarte ”Halleluja”, og en liga ble skapt. Bjørn så at dette
var godt og kalte ligaen Bergen Blod & Hockey. Så sa Trond ”vi trenger
penger og brett”, Bjørn svarte ”Halleluja”. Trondheim kom med penger og
NBA med brett. Så sa Trond: ”Vær fruktbare, bli mange og fyll opp skapet
med pokaler”. Bergen er blitt mange. Pokalene mangler foreløpig, men vi
er sikker på at de kommer snart.

Måten Trond og Bjørn har skapt et miljø i Bergen er eksemplarisk og
rørende. De sørget for finansiering fra Trondheim, brett fra NBA og
rekrutteringsstunt i forbindelsen med premiere på bordhockeyfilmen
Buddy. Senere ble det medlemskap i BSI og to bra NBA-turneringer. NBA
trengte virkelig å erobre en ny by. Vi feirer med dette Bjørn Hagerup og
Trond Selseng med den ettertraktede puck awards -nominasjon!

e\) **Vladimir Kraus**

Vladimir Kraus er en meget habil bordhockeyspiller. Dessverre for
Vladimir er han fra Tsjekkia, noe som er synonymt med en horde purunge
(yngre enn Crazy Kakk) talenter, en rekke erfarne ringrever (Studnickas
kjappe vingspill er ikke lett å demme opp mot), samt en og annen ”Store
Ulv” (”Bieettzche”). Dette gjør sitt til at Vladimir sliter med å
kvalifisere seg til Tsjekkias landslag. Allikevel har Vladimir vært til
stede ved de siste tre VM. Den lange, lavmælte og ekstremt høflige
Vladimirs nominasjon til Årets Hederspuck 2005 skyldes først og fremst
hans bidrag utenfor brettet: Minst tre ganger på rad har han frivillig
deltatt i avviklingen av VM. Hans innsats for å sikre en høy
turneringskvalitet bør virkelig fremheves. Det er sannsynlig at hans
blotte nærvær har forhindret både den ene og andre fadesen. Samtidig har
han vært en av de største forkjemperne for ITHF og er nå drivkraft og
endog president der. Vladimir gjør ethvert arrangement han deltar på til
en fryd å være med på, og er en hederspuck verdig!

## Puck Awards 2004

### Sportspucken, *Jarle Eide*

**Nominerte:**

a\) **Daniel Remmem**

Fallskjermhopperen Daniel Remmem kom stillferdig snikende inn i
bordhockeymiljøet på sine grå ullstrømper under Nidarospokalen 2001, og
vant Rookietittelen året etter. Allerede i sin tredje turnering, Sandnes
Open 2002, kapret han en femte plass. Dette skulle vise seg å bare være
starten på en lysende bordhockeykarriere. Med sine presise skyfler, sin
uendelige ro, og sitt spillemessige storsinn ble 2004 et år i Daniel
Remmems navn; Han seilte inn til en overraskende og meget sterk 16.plass
i SM, han fikk andreplass i Risvollan Open, han tok bronse i Jæren Open,
før han endelig vant Bergen Open på overbevisende vis, og avsluttet
sesongen med å vinne A-mellomspillet i Oslo Open. Eldsterådet nominerer
Daniel Remmem til Årets Sportspuck for sin fremragende innsats i SM
2004, og gratulerer han samtidig med sin første seier i en norsk
rankingturnering.

b\) **Jarle Eide**

Jarles innsats under NM 2004 var uhyre imponerende og lar seg vanskelig
beskrive av en ussel nominasjonstekstforfatter. Ord blir fattige. Men vi
forsøker.

Jarle ble NMs store spiller. Han vant gull både individuelt og i lag og
kom til finalen i cupen. Med sitt kontante og hurtige spill, og med
verdens beste rokader tok Jarle seg til finalen, der slo han knock out
på klubbkamerat Frode Horvath. I turneringa etter NM vant han også,
etter å ha feid selsamme mann av banen i finalen.\
Jarles inntreden på det ypperste nivå var så overveldende at flere så
for seg en ny æra i norsk bordhockey. Men den gang ei, siden har nemlig
ingen sett han!

c\) **Tore Lie**

Tore er av forståelige grunner en gjenganger blant de nominerte til
denne prisen, og vi nominerer han ikke av gammel vane. Tore vant 3 av 4
turneringer har deltok på i 2004. Han samlet flest rankingpoeng av alle
i 2004 og gikk dermed inn i 2005 som nr 1 på rankingen. Tore holder sitt
høye nivå til tross for at den siste tiden har vært mer opptatt av å
trene magen, leke karate med Wilsbeck, spille teater og gifte seg med
sin vakre Amanda. Han har for øvrig vært med på alle NM siden 1991!

### Åpen puck, *Dag Roar Nilsen*

**Nominerte:**

a\) **Dag Roar Nilsen**

Dr. Nilsen nomineres for kreativ bruk av pling i hotell-resepsjonen i
Bergen. Med hans egne ord:

"Da jeg kom på hotellet fredag kveld gadd jeg ikke ta med stolen min opp
på rommet og spurte om de kunne ha den i resepsjonen. Piken i
resepsjonen var både søt og serviceinnstilt så det var ikke noe problem.
Dagen etter var jeg tidlig oppe, og gikk ned i resepsjonen for å hente
stolen før turneringen. Det regnet slush i Bergen den dagen så humøret
var ikke på topp. Trøtt, blek og godt pakket inn i en stor vinterjakke
var jeg et svært godt eksempel på morra-tryne. Ingen pike i resepsjonen
og jeg hadde egentlig dårlig tid. Det sto et eldre ektepar i resepsjonen
og ventet. Ikke hilste jeg på dem. Ikke sa jeg noe. Så ikke på dem en
gang. Stilte meg ved siden av de. Stakk hånden ned i lommen på den digre
jakken min og fiklet opp min kjære pling. Plasserte den rolig på disken.
Plinget to ganger, som alle postmenn gjør, og puttet den i lommen igjen.
Etter en stund kom en noe forvirret pike løpende. Ikke fritt for at
ekteparet så noe rart på meg.

Der og da så jeg ikke humoren i det, så jeg forholdt meg helt rolig.
Ikke noe smil eller latter, jeg bare tok stolen og satte meg i lobbyen
og ventet på GT og Hansen. Benyttet selvsagt medbrakt stol.

b\) **Egil Berg**

Noen som husker den scenen fra Reservoir Dogs hvor de diskuterer om man
skal gi tips til servitøren eller ikke? En minneverdig scene. Egil Berg
er definitivt en tipser med stor T, men så er han jo også en minneverdig
mann. Er han snill eller bare klønete? Under banketten etter Risvollan
Open kjørte han seg i hvert fall skikkelig bort...igjen.

Banketten var lagt til en av Trondheims restauranter. Som så ofte før
ble det konsumert en del alkohol rundt bordet, og Egil Berg er ikke
mannen som spytter i glasset i en slik anledning. Når det var tid for å
betale regningen tok Egil på seg den ansvarfulle jobben med å samle inn
penger. Vi hadde jo sittet der en god stund så det ble en anselig haug
med sedler og mynter. Ukjent av hvilken grunn puttet han alle pengene i
lommen sin. Kanskje han var redd for å bli ranet eller bare var redd for
spøkelser. (Vi husker jo Egil under NM 2004) Man kan jo aldri være
forsiktig nok. Det Egil glemte var at han tidligere på dagen hadde vært
i minibanken og tatt ut betydelig sum penger til seg selv og lagt i den
samme lommen. Når regningen skulle betales tømte han hele lommen utover
bordet: "Her ska det no vær nok pæng ja" Det er ikke fritt for at noen
av oss så for seg en litt brisen Bør Børson akkurat da. Den søte
servitrisen samlet sammen pengene med et smil og tok de med seg på
kjøkkenet.

Etter en liten stund gikk det opp for Egil at han var blakk. Egil var et
syn der han satt og grublet hvor pengene hadde tatt veien. Etter en
stund la han sammen 2 + 2 og skjønte hva som hadde skjedd. Han hadde
rett og slett tipset usannsynlig mye. Han satt lenge og funderte på om
det var riktig av han å gå på kjøkkenet og spørre om han kunne få
tilbake noe tips. Det ville jo være veldig pinlig, men det var jo snakk
om veldig mange penger..SÅ KOM DRAGEN...fundering ble raskt gjort om til
action og Egil ruslet ut på kjøkkenet og ba om å få tilkake pengene.
Rett og slett helt UBETALELIG!

c\) **GT Brovold**

Det finnes to typer bordhockeyspillere. De som har stil og dannelse og
de som ikke har det.

Guttene i A2fpk liker å tro de hører til den første kategorien. For å
markere dette endret like godt klubben navn i forkant av Borgen 2004:
Dannende herre af 2004, heter de nå. For at Brovold og co skal kunne
lese dette slår vi nå over til Riksmål.

Det var altså like i forkant av NM på ærverdige KarlJohansvern at
herrene fra Malm-øen i Kristiania byttet navn på sin forening. Nu gikk
ikke NM efter planen for herrene. Brovold med venner spilte nu ikke
akkurat som adelsmenn og tabte for pøbelen fra Terra Spiff. Vi har da
sett atskillig bedre årganger i tidligere NM. Men DHS tok tapet med ro
og stil. Man vinner og faller da som gentlemen.

Efter turneringen var det sosialt samvær i ballsalen. DHS's prestasjoner
på brettet hadde ikke helt levd opp til den klasse man forventer fra det
holdet, men på banketten skulle DHS vise sin sanne klasse. Med fin
vin-nese og mørke dresser ankom de banketten. Det var klasse over
herrene: Postfullmektig Brovold, Advokatfullmektig Solberg, Globetrotter
Hansen og Zoolog Nordli var et smukt syn. Nu skulle de vise bermen at
bankett handler om dannelse, stil og kultur.

Efter som aftenen skred fram ble litt for meget kultur på herr Brovold,
men pyttsann det kan hende selv den beste. Og i et lystig lag kan man jo
åpne litt på slipsknuten. Ved midnatt ble det vanskelig for herr Brovold
å hold balansen. Men hvem kan klandre han? Med all den grusomme støy fra
arbeiderklassen kan jo hvem som helst miste sin balanse. Herr Brovold
skal ha all honnør for at han faller som en gentleman. Et rolig og smukt
fall. Ikke ukontrollert og uvørent, å nei det er ikke en gentleman
verdig. Selv efter meget å drikke holder han sin klasse ved lag. Man
står og faller da som gentlemen.

Ikke siden mr Bean sovnet i kirken har man sett noen falle på en slik
måte. Brovold falt gradvis og kontrollert fra stående, til sittende, til
framoverbøyd, til knestående, til å stå på alle fire, til å stå på alle
fire med nesen i gulvet, til flat og søtt sovende. De var 5 \* 20 i
stil. Og takk Gud, vi har alt på video. Det finnes to typer
bordhockeyspillere. De som har stil og dannelse og de som ikke har det.

### Sjokkpucken, *Daniel Remmem*

**Nominerte:**

a\) **Daniel Remmem**

Daniel Remmem har ikke tåfis. Dette er ikke årsaken til hans nominasjon
i sjokkpucken, men et heldig faktum all den tid Daniel spiller sine
turneringer uten annet fottøy enn sine allerede omtalte grå strømper.
Eldsterådet tror Daniel er meget god i yo-yo, og håper han kan vise oss
noen triks ved neste anledning: Daniel Remmem klarte nemlig
mesterstykket å gå fra tredjeplass i Trondheim Open 20003, til sekstende
plass i Lambertseter Open - og deretter å følge opp med en ny
tredjeplass av de norske i Oslo Open til tjuefemte plass i NM 2004!
Eldsterådet mener Daniels sjokkerende ustabilitet (rent sportslig, ikke
som person, som person viser han seg jo som en klippe - nærmest en
bauta - i soliditet og stabilitet) gjør han til en verdig kandidat til
Sjokkpucken!

b\) **Terrarne Spiff**

Tre menn satte Borgen 2004 i en tilstand av sjokk og vantro med sin
overraskende sportslige innsats: Arne Mahatma Solberg, denne
blankbarberte quizmasteren og polerte åndspoeten med de mange dikt og
sine homoerotiske gjestebokanekdoter; Dag Roar"Doktor Dæggy" Nilsen,
denne underlivets storyteller og NBAs definitive plingmester; Per Erik
"Mester" Wilsbeck, dette endelige beviset på at kroppslig fullkommenhet
og åndelig storhet ikke er noen selvmotsigelse. Sammen er de verdige
kandidater til årets sjokkpris. Eldsterådet, med 25 prosents
inhabilitet, nominerer derfor Mahatma, Doktor og Mester Wilsbeck for sin
sjokkerende andreplass under lag-NM 2004.

c\) **Øyvind Rønne**

Øyvind Rønne nomineres for sin sterke prestasjon under Moskva Open.Rønne
trosset billig vodka, gratis øl og bombetrussel mot turneringa, og sto
for en stor overraskelse i Moskva. I 8.delsfinalen slo han sensasjonelt
ut vinner av A-mellomspillet, storfavoritten Kaariainen, etter
overbevisende 4-1 i kamper. Kaariainen er en meget god spiller, han vant
grunnspillet og slapp kun inn 34 mål på 23 kamper!

Hvordan Øyvind greide dette bragestykket skjønner ikke vi, men trolig
ligger prestasjonen i at Rønne gjorde den godeste Kaariainen dårlig med
egen kløkt. Imponerende av denne hedersnordmannen i østerled!

### Kjærlighetspucken, *Daniel Remmem*

**Nominerte:**

a\) **Daniel Remmem** At Daniel er en elskverdig fyr, er en uomtvistelig
sannhet. At hans kjærlighet til vår noe obskure sport er gigantisk,
viser historiebøkene: Siden NM i 2002 har Daniel Remmem vært med på
samtlige norske rankingturneringer. Dette bringer han opp i klasse med
Øyvind "Koz" Hanzen, og Jim "Klemz" Nordli når det gjelder
tilstedeværelse og omtanke for brettets stenger, spillere og vant. For
denne evige kjærlighetserklæring nominerer eldsterådet, med tårer i
øynene og klump i halsen, Daniel Remmem til Årets Kjærlighetspuck.

b\) **IOC-søknaden**

Det ER sant. Amerikanerne HAR søkt IOC om at bordhockey skal bli en
olympisk gren. Supernaivt og håpløst kanskje, men likevel veldig søtt og
sjarmerende. Minner litt om Egil Berg som trodde han skulle greie å
komme til kvartfinale allerede i sitt aller første NM. Søtt! Hva får en
hel nasjon med bordhockeyspillere til å søke om noe slikt? En stor
porsjon naivitet kanskje, men også en stor porsjon kjærlighet til
sporten vår. Fantastic!

c\) **Skien Powerpucks ved Christian Borchgrevink-Vigeland og Svein Inge
Omholt**

Det drives godt i mange lokalligaer i Norge, så også i Skien, der
herrene Omholt og CBV er de største drivkreftene. Skiensmiljøet
debuterte blant annet som arrangører av NBA-turnering i fjor høst, og
sto da for en prikkfri NBA-turnering. Noe som skiller Skiensmiljøet fra
resten er den imponerende 23-siders årsrapporten for sesongen 2003-04.
Den er imponerende både med hensyn til innhold og omfang, og viser til
fulle at forfatterne brenner for bordhockey. Den oppsummerer sesongen
med mange svært detaljerte statistikker og resultater, beskrivelser av
alle turneringer og klubbens spillere, samt en vurdering av neste
sesong. En slik rapport viser med all tydelighet en rørende kjærlighet
til sporten!

d\) **Tablehockey the movie**

Tablehockey the movie er en 60 minutters tv dokumentar om bordhockey. I
mars i år ble den vist på en landsdekkende tv stasjon i USA, og der
borte er det veldig stort. Det er en utrolig morsom og velprodusert
film. Filmen tar blant annet for seg bordhockeyens historie, men har
også en slags road movie vinkling hvor den følger noen av amerikanerne
på bordhockeytur i Europa. Filmen tar også for seg den internasjonale
storkonflikten mellom USA og Sverige, bedre kjent som "Suck Krisa" Det
er også en del bra intervjuer med gigantene i sporten "over there" som
setter bordhockey inn i et mer filosofisk perspektiv. Filmen må ses.

De som var til stede under Borgen 2004 fikk se filmen i sin helhet. Det
er ingen tvil om at det ligger mye jobb bak denne filmen. Allerede under
VM i Praha i 2001 var de i gang med filmingen, nesten 3 år før den hadde
premiere. Hva får folk til å gjøre dette? Dette handler om kjærlighet
til sporten vår. Tenk om de vinner Puck Awards! Da kan de med rette
skrive The Award winning movie på coveret.

### Hederspucken, *Martin Arenlind*

**Nominerte:**

a\) **Martin Arenlind**

Lukas Jurek, Olga Krutova, Jens Sommerfeld og Norges egen Vegard Skaarud
er kanskje ikke storheter i bordhockeyverdenen. Men, takket være en
positivt gal svenske kan tallfetisjistene i miljøet - og de er det som
kjent en del av - oppleve ekstatiske stunder med å betrakte disse og
andre navn i en nærmest absurd detaljert rangering av samtlige
bordhockeyspillere verden over. Mannen vi har å takke, den 221. beste
spilleren i verden for å være nøyaktig - og det skal man jo - er Martin
Arenlind. Eldsterådet (hhv \#6, \#118 og \#187 i verden) nominerer
Martin for hans ufattelige arbeidsmengde og entusiasme med utformingen
og oppdateringen av verdensrankingen.

b\) **NM-arrangørene ved Kenneth Hansen, Dag Roar Nilsen og Henning
Risvold**

Sjelden har så mye arbeid blitt lagt ned i et arrangement, og sjelden
har et arrangement blitt så bra. Var dette tidenes turnering? I hvert
fall var det tidenes opptakt til en turnering.Arrangørene ville holde
deltagerne på pinebenken, og fortalte ikke hvor NM skulle holdes. De kom
bare med små informasjonsdrypp, og fortalte via en flott hjemmeside at
vi måtte forvente oss manglende mobildekning, løver og spøkelser. Etter
hvert opphørte hemmelighetskremmeriene, og lokalet avslørt:
Karljohansvern i Horten.

Turneringa ble da også holdt på et helt spesielt sted, med vollgrav,
vakttårn, lommetyv og spøkelse. Selve konseptet var flott, med både
spilling, billig overnatting og bankett med middag og bar på borgen.
Banketten inneholdt mye god underholdning, med blant annet et flamboyant
multimedia-show. Et vanlig menneske kan knapt fatte hvor mye godt arbeid
som ble lagt ned i arbeidet med NM, men nominasjonskomiteen skjønner nok
til at dette er en sterk kandidat!

c\) **Øyvind Eggen**

Øyvind Eggen er norsk bordhockeys fremste "hang-around". Øyvind har over
flere år lagt ned et utrolig antall timer for oss, spesielt med tanke på
at han faktisk ikke spiller selv. Hvor mange ganger har ikke Øyvind
sittet i den mørke kroken bak PC og knattet resultater? En viktig jobb
for at en bordhockeyturnering skal gli perfekt. Utlendinger som er på
besøk i Norge kommenterer ofte at vi er flinke til å arrangere selve
turneringen, og det er ofte takket være innsatsen til blant annet Øyvind
Eggen. I 2004 husker vi spesielt hans innsats under Borgen 2004, der han
på dagtid var resultatpuncher, på kveldstid platearbeider og
multimediashow-ansvarlig!

## Puck Awards 2003

### Sportspucken, *Tore Lie*

**Nominerte:**

a\) **Daniel Wallén**

Verdensmester, kvinnebedårer, jernstang-svinger og norgesvenn Daniel
Wallén deltok i 2 norske turneringer i 2003, og vant begge. Dette
inkluderer Euroliga-turneringa Oslo Open. Dessuten vant han Oslo Open
desember 2002. En slik uttelling er det bare å bøye seg i støvet for.
Bak disse seierne ligger mye trening, masse blåbærsaft og ikke minst
mange lange timer i bil fra hans hjemby Sundsvall. Når Daniel i tillegg
sier at norske bordhockeyspillere er så hyggelige og kjekke, må jo
mannen nomineres!

b\) **Det norske VM-landslaget**

I en av Zürich Hotel Intercontinentals supre saler fikset fem feiende
flotte fyrer, godt hjulpet av sine eminente substitutter, en
sensasjonell sølvmedalje i lag-VM. Internasjonal bordhockey har utviklet
seg mye de siste årene, og flere nye nasjoner har vist lovende
tendenser. Derfor var det åtte nervøse karer med flagget på brystet som
startet gruppespillet. Etter å ha slått både Latvia og Tyskland 16-7 var
det være eller ikke være i gruppefinalen mot Tsjekkia. Her viste
samtlige stor klasse og Norge vant 15-9 mot forhåndsfavorittene. Etter
en perfekt 25-0 seier i kvartfinalen mot Slovakia ønsket Finland
revansje for tapet i Nordisk. Men nok engang spilte det humørfylte
norske laget sterkt, og vant en jevnspilt finale 11-8. I finalen var vi
såpass høflige mot svenskene at vi lot de vinne. Norges åtte beste er
sterke kandidater til årets SportsPuck!

c\) **Jarle Eide**

På tross av sin unge alder, 23, er Jarle nesten som en veteran å regne.
Han har vært et stort talent i mange år. Framgangen har - i takt med
treningsiveren - kommet i rykk og napp. I 2003 kom hans endelige
gjennombrudd som toppspiller. Han var stabilt god hele året,
høydepunktene var NM og Oslo Open. I NM ble han nr. 3 individuelt og
vant i lag med sitt kjære Kvernaland. Dette ble han også høytidelig
hyllet for av sin hjemkommune i ettertid! I Oslo Open tok han en meget
sterk 3. plass, og ble med det beste nordmann. Han vant A-mellomspillet
foran verdensmester Wallén og slo seg fram til semifinalen, der han
tapte uhyre knepent mot sterke Peter Østlund. I Oslo Open fikk Jarle
sitt internasjonale gjennombrudd!

d\) **Kvernaland i NM**

Med Geir "Rødskjegg" Myklebust - bedre kjent som Mykle - som
superhemmelig joker, samt storspill av stjernene Horvath og Eide, sørget
Kvernaland BHK for en overraskende seier i lag-NM. Frode har lenge vært
sørvestlandets største stjerne, men i forrige sesong begynte for alvor
Jarle å vise sin klasse, og han er nå en av favorittene til årets NM.
Til syvende og sist var det kanskje allikevel Mykles rutine og
bittersøte sarkasme som gjorde det siste avgjørende utslaget for seieren
?! Uansett er Ordførerens Yndlinger og Lørenskogs Gamle Sønn verdige
kandidater for årets SportsPuck!

e\) **Tore Lie**

Tore nomineres først og fremst for sin internasjonale innsats i 2003.
Under årets SM og VM, de to klart viktigste og mest prestisjefylte
turneringene, viste Tore at han har tatt steget fra veldig god til
verdensklasse. Tore tok bronse i både SM og VM samt sølv i lag-VM.
Felles for innsatsen i både SM og VM er utrolige best av syv
prestasjoner. Og best av syv er jo hva denne sporten egentlig handler
om. Fra SM husker vi best kvartfinalen mot Stefan Edwall. Stefan er ikke
noen hvem som helst, og kan vel regnes som en av tidenes beste spillere.
Hjemme hos han finner man både individuelt VM-gull og SM-gull, og
kanskje en boks med snus. I kvartfinalen snudde Tore 0-3 til 4-3 mot
Patrick Danielsen. Patrick er heller ikke noen novise i sporten. Han
spilte sin første rankingturnering i 1982,og har siden det vært et fast
innslag på landslaget. Under VM i Zürich kvalifiserte Tore seg så vidt
det var til kvartfinalen og måtte ut i best av 7 mot Kaarainen. Finnen
hadde levert et fantastisk i VM og vant finalegruppen foran Østerman og
Wallen. Nok en gang leverte Tore magi i best av 7 og snudde 0-2 til 4-2.
I kvarten slo han Jan Dryak, og endte på 4. Plass, noe som er tidenes
beste innsats av en nordmann i VM. Tore var også med på det fantastiske
sølvlaget fra i VM. Kald, elegant, vakker, til tider sexy og rå hockey.

f\) **Øyvind Hansen**

Øyvind vant NM. Hva mer er det å si ? Med tanke på det høye nivået vi
hadde i Norge i 2003 er det å vinne den viktigste turneringa en
enestående prestasjon. Alle de gode var der, men Øyvind var der mest, og
tok med seg bøtta alle i Norge vil ha på peisen. Synd at Øyvind ikke har
peis hjemme. Hansen var også med på sølvlaget under VM. Øyvind spiller
vakker og elegant hockey. Få i Norge kan vise til bedre følelse og
teknikk, og han utstråler en sterkt sjarmerende spilleglede når verden
smiler til han. Men få gråter vel som Øyvind når verden ikke smiler.

### Åpen puck, *Crazy Kakk (Karl Ottar Forberg)*

**Nominerte:**

a\) **Crazy Kakk (Karl Ottar Forberg)**

Det hersker en stilltiende enighet om at man ikke skal kødde med de
eldre. Dette har ikke Crazy Kakk tatt til seg. Med ungdommelig
freidighet, ørkentørr sarkasme og en snikskytters presisjon satte han
gamle-Lie i forlegenhet etter dennes noe dumdristige "Er det vi som
liksom er dustepulja?" under Trondheim Open i vår. Crazy Kakks "Er det
du som liksom er den kule her?" senket duste-Lie ned i skammens dyp og
hevet Den Gale opp på triumfens bølgetopper.

b\) **Håkon "Kjakan" Sønstebø**

Kjakan nomineres for hans profilering av sporten utad. På tross av at
han er fersk i bordhockeysammenheng, har Kjakan oppnådd å få mer blest
om sporten enn de fleste andre. Høydepunktet i så måte var hans artikkel
i Pondus, som er en av Norges beste og mestselgende tegneserier.
Showspelar Sønstebø har en uhyre kvass penn, noe han til fulle
demonstrerte i Pondus-artikkelen med overskrifta "Små pucker, stor
idrett".

c\) **Reidar Sliper**

Ingen Puck Awards uten at Reidar nomineres. Denne gangen primært for
hans personkult i Sverige. Dyrkinga han blir utsatt for i Sverige har
blitt sammenlignet med den uønskede dyrkinga hovedpersonen i filmen
"Life of Brian" blir utsatt for. For oss nordmenn er denne dyrkinga
umulig å skjønne, og det er den faktisk for svenskene også! Det er
allerede arrangert ei turnering i Sverge med hans navn og det planlegges
gitt ut t-skjorter med teksten "Reidar Sliper går på vatten". Reidar er
trolig den viktigste enkeltstående årsaken til at så mange svensker
deltar i norske turneringer. I tillegg la han alen til egen legendari
ved å sette den siste tellende loppa i NBAs historie under Trondheim
Open våren 2003, dette i siste og avgjørende kamp i B-finalen!

d\) **Svein F. Hestvaag**

Svein nomineres for det usannsynlig og i manges øyne pussige oppslaget i
Dagbladet i 2003. I en helsides artikkel med overskrifta "Ap-politiker
vil ha bordhockey inn i skolen", tar han til orde for å innføre
bordhockey som valgfag, og argumenterer grundig og godt for det. Hvordan
han fikk Dagbladet til å trykke dette overgår vel de flestes fatteevne.
Svein nomineres denne gangen IKKE for hans 3. Bok i "Død"-serien, da
denne inneholdt skuffende lite stoff om bordhockey.

e\) **Tusjpenna og Dr. Nilsen**

Dette er en obskøn historie fra virkeligheten. Årets verste ? Tidenes
verste? Vel det verste med historien er at den er 100 % sann og at den
framstiller meg som den drittsekken jeg liker å tro at jeg ikke er.
Fredag var jeg ute på byen med Trine og noen venner av henne. Jeg hadde
datet Trine et par ganger. Hun hadde vært morsom, søt og trivelig, men
sammen med venner var hun kjip, stygg og direkte uhøflig. Jenter uten
stil er ikke min stil. Jeg kjente ingen i gjengen hennes og ingen i
gjengen henne så ut til å ha videre interesse av å kjenne meg. Trine
fant det mer underholdende å snakke med alle andre enn meg. Jeg var lei
av oppførselen hennes, og irritert på meg selv for at jeg kunne ta så
feil av henne. Sendte henne en ironisk sms, til tross for at hun kun
satt tre meter fra meg: "Jeg skal i baren pus, skal du ha noe" Jeg følte
meg dum og tråkka på.

Men en av gutta i gjengen, Erik, var trivelig. En jovial type med
fippskjegg, dongeri og lenke rundt halsen. Hadde noen sagt til meg at
Erik spilte i Metallica hadde jeg ikke blunka. Vi begynte å prate om alt
mulig gutter pleier å snakke om: film, musikk, fotball, øl og Arne
Scheie. Jeg dro noen vitser, og sendte han en litt på kanten sms jeg
hadde fått av Trine. Det var en munter tone, inntil han sa følgende:
"vet du hva Dag, du er den kuleste homsen jeg har møtt noen sinne"
Smilet rundt munnen min forsvant fort, og ble erstattet med noe midt i
mellom :o og := og :-/ Typen var åpenbart ikke homo, og var ikke ute
etter å sjekke meg opp. Enten trodde han at jeg var homo eller så ønsket
han å fornærme meg. Den muntre tonen forsvant. Vel for å ta det først
som sist. Jeg har ikke noe mot homser. Jeg respekterer deres legning og
bla bla bla......Men uansett hvor tolerant man er, så vil de fleste
heterofile menn oppfatte det som en fornærmelse å bli kalt homo, og i
alle fall foran en haug med jenter. Dersom dere ikke skjønner hva jeg
mener, så prøv følgende. Tell tennene dine før du går på byen. Spør så
alle stygge menn du møter om de er homo. Når du kommer hjem teller du på
nytt. Jeg vedder du kommer fram til at du har færre tenner nå enn da du
starta. Vel tilbake til fredagen. Jeg ble irritert og ga tydelig utrykk
for det. Det ble litt fram og tilbake før han, men med et fårete smil om
munnen, ba om en slags unnskyldning. Det var åpenbart at unnskyldningen
var ren plikt. Han minnet meg om en 5 år gammel gutt som ble tvunget av
moren sin til å rekke fram lanken og si unnskyld til nabojenta som han
har sprutet vann på. Alle jentene rundt bordet hadde fått med seg hva
som skjedde og fniste. Jeg følte meg dum og tråkka på nok en gang.

Senere på kvelden dro vi på et annet sted. Aner ikke hvorfor jeg ble
med. På dette tidspunktet begynte jeg å bli ganske full. Gjengen hadde
omtrent samme holdning til meg. Trine var litt mer glad i meg nå som hun
var full. Men hun var strøket fra min meny for lenge siden. Erik kom
stadig tilbake til disse homsegreiene: "Hei blomster Finn..ahhh. jeg er
sikker på at du er homo jeg hø hø hø" Til slutt hadde Erik fått for mye
å drikke og bestemte seg for å dra hjem. I døra gav han meg et
slengkyss, lo som en alkoholisert sjømann, før han satte kursen for
Taxiholdeplassen.

Jeg gikk etter hvert og satte meg i baren i en annen avdeling. Etter en
stund kom jeg i prat med ei jente, Kari. Kari hadde hele tiden vært med
oss uten å gjøre så mye ut av seg. Kari og jeg fant tonen, og ting
begynte å utvikle seg i søt retning. Å si at hun var vakker vil være
direkte løgn. Å si at jeg var edru vil være blank løgn. Da ting var
blitt litt mer søtt enn bare søtt kom Trine pesende over dansegulvet og
med en slags kurs mot oss. Med fyllerøst, øyne i kryss og en halvliter i
hånda forkynte hun dagens ord: "Døøøø, Daaaaaaag, skarru zjekke opp
bestevenninna mi nå... veit u at hu er gift eller....kona til Erik"
Verden sto stille noen tiendeler. Hjernen ble edru på noen sekunder. Hva
var det hun sa? Kona til Erik! Beste venninne? En ond plan tok form. Jeg
satte sjarmen i femtegir og spanderbuksene på autopilot. Etter en stund
var planen virkelighet. Taxi på vei hjem til "my place". Hjemme ble det
litt obligatorisk "nachspiel for to musikk", Marvin Gay(e), litt mer å
drikke, dempet belysning, og ...skal droppe detaljene, men det ble en
slags form for sex. Kari var som meg drita, og sovnet rakst. Jeg gikk på
dass og gjorde det man pleier å gjøre der, vasket meg og spanderte på
meg selv et stort glass vann. Balanserte tilbake til soverommet. Der lå
Kari med stumpen i været og snorket som en nypult flodhest, og det var
jo det hun var. På gulvet lå det en tusj som ungene mine hadde lekt med
dagen før. Jeg ble stående å svaie fram og tilbake, og da fikk plutselig
en sånn lys kreativ ide' som man ofte får når man har drukket. Hvorfor
ikke tenkte jeg, og skrev min vakre signatur på stumpen hennes:
"doktorN" så tok jeg fram mobilen min og sendte en sms til Erik:
"Skinkerytteren har akkurat feid over kona di. Sjekk ræva henne når hun
kommer hjem i morgen. Hilsen homsen"

------------------------------

Dagen etter våknet jeg med hodebank, sentrifuge i magen og en god
porsjon fylleangst. Kari kom ut av dusjen og jeg kunne se "doktor N"
klart og tydelig på stumpen. Hun dro, jeg gikk på do, lo, og spydde så
søtt jeg bare kunne, mens jeg fornøyd nynnet "Sign your name"

### Sjokkpucken, *Jim Nordli*

**Nominerte:**

a\) **Henrik Brodin**

Like sikkert som at Bonnie Tyler, Smokie og Derrick kommer til Norge
dukker Brodin og Co opp på norske turneringer. Det vi husker best fra
våre gjester er Henrik Brodins seier i Tønsberg Open. Få trodde vel at
han skulle være noen som helst trussel mot de beste av norske spillerne.
Så feil kunne vi ta. I sluttspillet viste Henrik oss svensk hockey på
sitt beste. Presis og smart hockey. Bra forsvar og få feil. I tur og
orden måtte Hansen, Selbæk og Tore Lie takke for seg i best av syv.
Gullet gikk til Brodin. Innsatsen på banketten var ikke dårlig den
heller. Gratulere og velkommen tilbake! Brodin er hovedgrunnen til at NM
2004 er lagt til Tønsberg. Vi vil jo ikke la svensken forsvare tittelen
sin.

b\) **Jim Nordli**

Mannen som kun går under navnet "den skjønne" innledet det som må være
tidenes sjokksesong i norsk bordhockey. Med spektakulært granittforsvar,
drepende venstreskyfler, bitre sentrefinter samt tidenes våteste
seierstårer, ydmyket han eldstebror Lie i en følelsesladet og
nervepirrende batalje i åttendelsfinalen i NM. Alt dette til et uvanlig
stort publikums vantro og jubel. NBAs skjønneste er i sannhetens navn en
sjokkpuck verdig!

c\) **Svein Inge Omholt**

Svein Inge Who? Hvem er dette tenkte nok mange da Omholt sto på andre
siden av bordet under Lambertseter Open. Men til tross for manglende
status og rutine har han likevel greid å markere seg i 2003. Han leverte
et fantastisk A-mellomspill under Lambertseter Open, hvor han endte på
9. plass, foran mange etablerte spillere. Svein Inge har et stort
potensial og spiller med kløkt, presisjon og entusiasme som lover om noe
stort. Men skal han ta steget utover å være lovende må han må han reise
og delta mer. En tur eller to til Sverige er et must for å vanne
talentet. Selv ikke Ibsen greide å utvikle seg uten å reise fra
Telemark. Vi gleder oss til fortsettelsen og håper han blir med på turer
til både nord, vest og øst.

d\) **Trygve Lie**

Med eldste-Lie ute av medaljekampen, steg herr Selbæk opp som
storfavoritt til NM-gullet - helt til han møtte den tidligere
yrkeskommunist - nå diplomat-clerk, kaviarspiser, vordende far, og
sosial(demokrat?!) Trygve Lie i kvartfinalen. Med en generalsekretærs
autoritet drev Den Røde trønderen til vanvidd med sin kjappe defensive
hockey og drepende taktikk. Trygves fjerdeplass i NM var intet mindre
enn en sensasjon.

### Internasjonal Puck, *Euroliga-komiteen*

**Nominerte:**

a\) **Euroliga-komiteen**

Sesongene mellom vært VM har lenge blitt kalt "hvilesesonger" av de mest
blaserte toppspillerne. Dette har nå endret seg fundamentalt på grunn av
nyvinningen Euroleague. Gjennom felleseuropeisk samarbeid som ville
imponert selv Anne Enger Lahnstein, har man jobbet seg fram til et
konsept der de seks viktigste turneringene i Europa - deriblant Oslo
Open - danner grunnlaget for en europeisk ranking. Dette har medført
større internasjonal deltagelse i de ulike turneringene, mer publisitet,
større entusiasme og bedre turneringer rundt om i Europa. Men slikt blir
ikke suksess av seg selv. Det kreves visjoner, jobb, entusiasme og ekte
kjærlighet for sporten vår. Alle som elsker bordhockey vet å sette pris
på dette. Ideen var Petter Bengtson sin og ildsjelene bak Euroligaen er
Espen Selbæk, Timo Toivonen, Vladimir Kraus og Mr Andersson. Et lite
steg for en mann, men et stort steg for sporten. Mennene bak Euroleague
nomineres til årets internasjonale puck!

b\) **De sveitsiske VM-arrangørene**

Med sedvanlig sveitsisk presisjon og stil gjennomførte arrangørene av
årets VM "the best world cup ever" i luksuriøse omgivelser i Zürich. Med
roomservice, minibar, myke tepper, flyvertinner fra Thai Air, og en
husmusikant som ville gjort Burt Bacharach grønn av misunnelse, hjalp
arrangørene de norske deltagerne til å nyte oppholdet så mye at vi i ren
gledesrus gjorde vårt beste VM noensinne. Det norske landslaget takker
Sveits for et fantastisk VM! VM-arrangørene er sterke kandidater til
årets internasjonale puck!

c\) **De tsjekkiske bordhockey-vagabonder**

At enkelte blir lettere hektet på bordhockey er ingen stor hemmelighet.
Det finnes imidlertid grader av entusiasme og oppofring for sporten, og
her er det spesielt en spesiell gruppe menn som skiller seg ut fra
massen. Det er våre tsjekkiske venner, anført av Vladimir Kraus og David
Smid, som har ofret mer søvn, tid og bensin enn de fleste andre. De har
kjørt mange mil langs europeiske motorveier og norske krøtterstier på
vei til og fra norske og andre bordhockeyturneringer. Dette er spesielt
imponerende da bilen de har brukt er liten og ukomfortabel, samtidig med
at spillerne har fysikk som basketballspillere. Historien forteller at
de måtte stoppe hver andre time for å strekke på beina. Det er disse
smågale og storveise karene som personifiserer den europeiske
bordhockeyfamilien! De er verdige kandidater til årets internasjonale
puck!

d\) **Den ryska veven**

Det russiske nettstedet overgår enhver bordhockeyspillers våteste
fantasier. Nettstedet har et fremragende utseende, fabelaktige innhold
og er dessuten oppdatert med informasjon om turnering og resultater fra
inn- og utland. Mange nordmenn har med stor glede ofte vært inne og sett
på dette og ikke minst de store mengdene animerte triks og videoopptak
av legendariske kamper. I tillegg finnes en del artige merkverdigheter,
som godt illustrerte oppskrifter på hvordan reparere spill og spillere.
Den ryska veven nomineres til årets internasjonale puck!

### Hederspucken, *Frode Hórváth*

**Nominerte:**

a\) **Dag Roar Nilsen**

Doktor'n nomineres her IKKE for sin omgang med tusjpenner, men for sin
mangeårige innsats for NBA. Han har vært med i styre og stell i en
årrekke og har gjort en formidabel innsats for NBA gjennom sin posisjon
som økonomidirektør. Dette er ingen liten jobb! I tillegg har han ofte
vært en drivkraft for å få satt i gang ulike saker: han fikset
landslagsdrakter, han har administrert VM-uttak og uttak til Nordisk, og
ikke minst fikk han registrert NBA som foretak, noe som var nødvendig
for at NBA skulle få inn mange tusen utestående sponsorkroner.

b\) **Frode Hórváth**

Frode Hórváth var bare en skjør tenåring da han slo gjennom som
bordhockeyspiller. Han var også den første på Vestlandet som fikk i gang
en organisert klubb(Kvernaland BHK), og har i årene fra 1997 av og helt
fram til i dag vært en inspirator og organisator for hele det jærske
bh-miljøet. KBHK, JBHL og ikke minst Jærligaen - Frode har preppet,
rigget, servert statistikker, kjøpt premier, lært bort triks ­ og gjennom
sin utrolige innsats for og blant unge jærbuer ført til at Jæren ved
utgangen av 2003 har det suverent mest oppegående rekrutteringsmiljøet i
Norge. Frode Hórváth er derfor en verdig kandidat til å motta NBAs
Hederspuck for2003!

c\) **Jim Nordli**

Jim nomineres for hans raffinerte, varierte og fantastiske kantiner. Jim
fikser det lille, kulinariske ekstra for pølse- og vaffeltrøtte
deltagere. Vi nevner i fleng: kyllingsuppe, lasagne, espresso,
velsmakende bagetter og diverse annet hjemmelaget munngodt. I flere
store turneringer, sist under Oslo Open, sto han bak de fantastiske
kantinene, som får svenske stjernespillere til å slutte og mase om
McDonalds. Maten er like smakfull som mannen selv! Innsatsen bak er
formidabel, han gjør alt arbeidet alene og arbeider gjerne til langt på
natt. Tre soleklare stjerner i Michelin-guiden!

d\) **Øyvind Rønne**

Det smått legendariske dataprogrammet SMOG (Spilleoppsett Med Odde
Grupper) har endelig fått sin arvtaker. Det takket være Øyvind Rønnes
fremragende nye program Hockey2.x. De med kjennskap til programmering
skjønner kanskje hvor mye - og hvor godt - arbeid som faktisk ligger
bak. Takket være Rønnes iherdige innsats med utviklingen av programmet
går turneringene kjappere, smidigere og bedre enn før - sånn at vi kan
begynne banketten vesentlige tidligere enn i gamle dager. Noe Rønne selv
også setter pris på.

## Puck Awards 2002

### Sportspucken, *Gullaget fra Nordisk*

**Nominerte:**

a\) **Espen Selbæk**

Espen fulgte i 2002 opp den sterke sportslige innsatsen fra 2001. Espen
vant hele 4 NBA-turneringer. I to av finalene slo han Tore Lie. Under
Nordisk 2002 var han med på det fantastiske gullaget. Espen ble i 2002
den første nordmann som ble svensk mester da han vant lag SM for Skåne.
Videre har han solide resultater fra svenske rankingturneringer med 3.,
5. og 6. plass.  I elitegruppen under Oslo Open kom han på 2. plass.
Espen har etablert seg på et høyt internasjonalt nivå og vi gleder oss
til å se han i VM til sommeren.

b\) **Gullaget fra Nordisk**

Bordhockeyhistorie ble skrevet i Göteborg av herrene Hansen, Brovold,
Selbæk og Lie da de sto for Norges hittil eneste virkelige seier i
internasjonal bordhockey. Et reservepreget Sverige ble ydmyket i første
kamp, Sveriges første landskamptap gjennom tidene, mens storfavorittene
fra Finland ikke trodde sine egne øyne da Norge utraderte finnenes håp
om gull i løpet av de første to rundene. Det finske laget besto av
toppspillerne Isotrykkeri, Lappelainen, Kaareinen og Jarvinen)

c\) **Kjetil Sagen**

Til tross for sin unge alder (10 år i 2002) greide Kjetil å spille seg
til A-mellomspillet i NM 2002. Dette er en stor prestasjon med tanke på
det sterke nivået i NM. Spillere som Solberg, Remmem, Selseng og Trygve
Lie kom på plassene bak Kjetil, noe som bekrefter den sterke
prestasjonen. Kjetil utstråler en ekte og ærlig bordhockeyglede som
minner oss på hvorfor vi egentlig driver med sporten. Vi gleder oss til
å følge Kjetils utvikling og håper han blir å se i VM til sommeren.

d\) **Per Erik Wilsbeck**

Per Erik vant i sommer Stanley Cup. Det er ingen liten prestasjon med
tanke på at nesten hele norgeseliten var med på turneringa. Stanley Cup
er bordhockeyens svar på maraton eller Paris- Dakar. En real
manndomsprøve som sier like mye om spillerens vilje, stayerevne og guts
som ferdigheter på brettet. Da Wilsbeck slo Horvath i finalen sånn ca
klokka 6 på morgenkvisten hadde han spilt bordhockey sammenhengende i
over 15 timer. Bjørn Dælhie, gå hjem og vugg!

e\) **Tore Lie**

Med sterk vinnervilje, glimt i øyet, tiltagende mage og gnistrende spill
greide Norges mestvinnende å vinne NM for sjuende gang. Som alltid
spiller Tore variert og fin bordhockey, ja en kan nesten si
oppvisningshockey. Tore deltok på 5 turneringer i fjor, hans dårligste
resultat var 2. plass. Med det endte han øverst på den norske rankinga
våren 2002. I fjorårets siste turnering, Oslo Open, ble Tore beste
nordmann, med en finfin 4. plass. Han slo seg fram helt til semifinale,
der han måtte bite i gresset for sterke Jocke Lundín. I den samme
turneringen utspilte Tore Sveriges daværende nr. 1, Pontus, og spilte
sin beste bordhockey noensinne?!

### Åpen puck, *Svein Hestvaag*

**Nominerte:**

a\) **Pål Bakken**

Pål Bakken lurte med seg kremen av norsk bordhockeyungdom på homseklubb
under Nordisk mesterskap i Göteborg våren 2002. Hele landslaget, 16
mann, vandret lenge rundt i surt og kaldt vårvær uten å finne en
skjenkestue som alle kunne enes om. Til slutt tok Pål fast grep om
tingene og sa ”her <i>skal </i>vi gå inn, samme pokker hva”. Etter å ha
betalt 20 kroner i inngang til to lattermilde garderobejenter stakk hele
hurven inn. Etter en stund begynte noen av de skarpeste å forstå hva
slags sted dette var. Garderobejentene var enda mer lattermilde da
landslaget dro derfra.

b\) **Risvollan Bordhockeyklubb**

Risvollan bordhockeyklubb nomineres for sin ufattelig svake evne til å
finne fram i den store verden. Juryen vet ikke om det skyldes dårlig
retningssans, dårlig kartlesing eller generell sløvhet, men Risvollans
utsendte på Østlands-turneringer sliter ofte med å finne riktig vei!

Det mest ekstreme tilfellet var da gutta havnet i Vestfold da de skulle
til Fredrikstad. Da de ante ugler i mosen, spurte de en kar på en
bensinstasjon i Vestfold om hvordan de skulle komme seg til Fredrikstad.
Han fortalte at det gikk ferje over til Moss. Det hørtes ut som en god
idé, og de kjørte til ferjeleiet. Problemet var bare at de kjørte til
feil ferjeleie, og havnet på mikroferja som trafikkerer Svelvik-Hurum.
Sundet ferja trafikkerer er ca. 100 meter bredt. Imidlertid er de klar
over egne svakheter og beregner god tid når de kjører på turneringer,
slik at de kom fram i tide!

c\) **St.Hanshaugen Blues**

De største røverne i NBA kommer selvsagt fra StH Blues; I mangel på eget
gull, overtalte gutta de stolte seierherrer A2F’ere om å få låne
gullmedaljene på banketten etter NM. At A2F’erne ubemerket fikk tilbake
medaljer i bronse istedenfor sine rettmessige gyldne, var til stor glede
for samtlige bankettdeltagere - unntatt de naive vinpimperne fra A2F.
Kanskje en idè for Risvollan?

d\) **Stigas Orchestra**

Stigas Orchestras opptreden på NM-banketten er det største norsk rock
har opplevd fra vest siden Nine O’clock Cowboys opptreden i Bergen. I
salen var det tendenser til allsang og stagediving. Bandet leverte en
forrykende coverversjon av Kaizers Orchestras ”ta kontroll på
kontinentet”. Minneverdig! Den nye supertrioen bestod av Kjetil Sagen,
Hans Øyvind Sagen og Rudolf Odden.

e\) **Svein Hestvaag**

Svein Hestvaag nomineres hovedsakelig for utgivelsen av boka Død Logo. I
etterkant av den opprivende logodebatten i NBA, fant forfatteren mer enn
nok stoff til nok en hardkokt kriminalroman. Den litterære genren
bordhockeykrim blir ofte ignorert av den såkalte kulturelite i norsk
media, men blant bordhockeyfolket er Sveins forfatterskap høyt verdsatt.
Noe som bidrar til dette er forfatterens bruk av personer som ikke helt
utilfeldig kan ha en viss likhet med personer vi alle kjenner.

Død Logo inspirerte suksessforfatterinnen Naomi Klein til å skrive den
mye omdiskuterte boka No Logo. Det ryktes at Svein og hans advokatvenn
Buddha skal gå til plagiatsøksmål.

### FoU-PUCKEN (Forskning og Utvikling), *Roger Bashirs ”Brustadbua”*

**Nominerte:**

a\) **Jim Nordlis ”Hubro”**

Hubroens opphavsmann, Norges skjønneste mann, vår karismatiske
vinelskende avkarieentusiast og gladgutt, Jim Nordli, nomineres for sitt
skjønne bidrag til brettet. En Hubro, også kalt fattigmanns-Hansen, er
alt annet enn fattig: Perfekt tatt er denne utagbar, og akk så skjønn.
Kort fortalt er trekket en hard kiosk fra venstreback via venstreving.
Et høyst kreativt og spektakulært trekk som vel få andre enn
opphavsmannen behersker til fulle. Rett og slett skjønt!

b\) **Per Erik Wilsbecks ”Tomahawk”**

Fysikk var ikke Per Eriks sterke fag på ungdomskolen. Hadde det vært det
hadde han ikke giddet å sette seg ned å finne opp Tomahawken. Det skal
bare ikke være mulig å gjennomføre skuddet. Tomahawken er en mopp via
høyrevantet som løfter seg over keeper og i mål. Motstandere aner ikke
hva som skjedde før pucken treffer og da er det for sent. Dette er nok
grunnen til at så få har kopiert Tomahawken, man skjønner ikke helt hva
det var som skjer.  Nå viste det seg at altså at Newton var en
bløffmaker og Per Erik et geni. Denne nominasjonen er også sendt til
nobelkomiteen i Sverige. Nå venter vi bare i spenning på å se Perry på
TV sammen med Madde under neste års nobelprisutdeling. Hvem vet; kanskje
Perry kan utføre mer magi da?

c\) **Roger Bashirs ”Brustadbua”**

Roger Bashir er kanskje ikke den mest suksessrike spilleren i NBA (ikke
enda i alle fall). Likevel er han opphavsmannen bak en av de mest
spektakulære triks vi har sett de senere årene, Brustadbua. Brustabua er
en kiosk som utføres fra høyreving, og for de som ikke har sett den er
det bare å se på TV Norge. Der viser de igjen og igjen en perfekt
Brustadbu utført av Roger. Bordhockeyen trenger spillere som Roger
Bashir. Spillere som drevet av bordhockeyglede er villig til å finne opp
nye ting som krydrer sporten. Sporten har nok av spillere som i jakten
på poeng kun kjører på kjente og kjære basistriks. Noen kan nok hevde at
Brustadbua ikke er effektiv, men den typen triks skaper de magiske og
uforglemmelige øyeblikk i sporten vår.

d\) **Øyvind Hansens ”Hansen”**

A2F’erne har en usannsynlig evne til å få trekk oppkalt etter seg; Mens
”å ta en Brovold” har vært en slager gjennom mange sesonger, har A2Fs
stjerne, den alltid like sympatiske Hansen, slitt med å få sitt navn
legendarisert. I 2002 endret dette seg: Øyvind Hansen nomineres for å ha
utviklet ”Hansen” til å bli et giftig, effektivt og overraskende trekk.
(En ”Hansen” er oppspill fra venstreback til venstreving og direkte i
mål – vekselsvis i nærmeste eller lengste hjørne ). Dette trekket har
vært med å endre måten vi spiller bordhockey på. Et virkelig
banebrytende bidrag til å utvikle den norske bordhockeyen til å bli
fartsfyllt, spillende og ”anti-finsk”.

Paradoksalt nok er Øyvind relativt svak til å forsvare seg mot Hansen...

### Hederspucken, *Reidar Sliper*

**Nominerte:**

a\) **Kenneth Hansen**

Kenneth er hovedmannen bak Tønsberg Bordhockeyklubb. Tønsbergligaen er
en av de mest aktive ligaene i NBA. Det har i flere år blitt spilt full
runde med ca 8 – 12 spillere hver tirsdag f.o.m. august t.o.m. april.
Klubben er veldrevet og her er det orden i sysakene både når det gjelder
økonomi, spillpark og statistikker. Kenneth Hansen har tirsdag etter
tirsdag, måned etter måned, år etter år vært hovedmannen bak
Tønsbergligaen. Det er denne typen ildsjeler og travere som skaper de
lokale bordhockeymiljøene som igjen skaper NBA.

b\) **Reidar Sliper**

Reidar er en av Norges største hedersmenn og virkelig
bordhockeyveteraner. Uten han er det ikke sikkert miljøet i Trondheim
hadde vært så aktivt eller bra som nå. Da den gamle garde enten flyttet
eller la opp, var Reidar fødselshjelp for det spirende Utposten-miljøet.
Reidar var på en måte ”the link” (ikke ”missing”, der altså) mellom
gammelt og nytt. Han er også blant de som fortjener ros for et glimrende
NM-arrangement.

Men det han primært nomineres for er hans årelange innsats med å gjøre
puck.no til et aktivt bordhockeynettsted. Etter hver spillekveld i
Trondheim har Reidar i flere år samvittighetsfullt lagt ut alle
resultater og oppdatert ranking på puck.no – til en samlet
bordhockeynasjons store glede. På tross av sin rolle som ansvarlig
familiemann har han prioritert en time på PC’en når han sent på kvelden
og stuptrøtt har kommet hjem.

c\) **Tore Sørheim**

Tore nomineres for sin strålende innsats som materialforvalter og som
hovedmannen bak kjempeløftet Stanley Cup. Sannsynligvis er det få som
skjønner hvor mye arbeide det lå bak Stanley Cup-arrangementet. Vi
snakker om ikke mindre en bragd, på linje med bragder utført av Nansen
og Amundsen. Mannen med den uforståelige dialekten har også gjennom
mange år gjort en formidabel innsats med NBA’s spillpark, og besørget
transport av spill til og fra turneringer utenfor Oslo. Han er også et
praktisk geni, som greier å få stablet 20 spill i sin personbil. Tore er
en mann som sjelden sier nei, og som viser at dugnadsånden fortsatt
lever i det norske samfunn!

d\) **Ulf Grefsgård**

Ulf, Langhus’ store pedagog og pokerspiller nomineres for sitt
historiske bidrag til NBA: Da de gamle storhetene Mykle, Rensmoen og
Joyce forlot scenen, oppsto en kritisk fase for NBA. Men Ulf tok ansvar
og loset NBA inn i en ny tid. At han i tillegg er NBAs nøysomste
borddekoratør, gløggelsker og julemusikkfantast gjør bare legendarien
større. Det skal også nevnes at Ulf senest i desember i fjor, under Oslo
Open, brukte mye tid på å ordne leie, rigge og rydde lokalet.

Takk også for mang en god latter for Ulfs stadige formålsløse og
ineffektive virring rundt i lokaler på søken etter noe å rigge eller
rydde.

## Puck Awards 2001

### Sportspucken, *Øyvind Hansen*

**Nominerte:**

a\) **Øyvind Hansen**

Øyvind vant hele 4 av de 7 turneringene han var med på i 2001. I tilegg
tok han sølv i NM. Øyvind er i skrivende stund ranket som nr 1 i Norge,
og er dermed den 3. personen gjennom tidene til å toppe NBA-rankinga.
Kun Tore Lie har flere gullmedaljer enn Øyvind på NBA’s adelskalender.
Under VM i Plzen ble han nest beste nordmann med sin 21. plass.

b\) **Tore Lie**

Tore Lie trener og spiller ikke like mye som før, men han vant likevel 2
av de 3 turneringene han var med på i 2001. En sterk prestasjon med
tanke på at begge turneringene var besøkt av nesten hele norgeseliten.
Flink til å tøye.

c\) **Tommy Rensmoen**

Da Tommy i desember 2001 dukket opp i Oslo Open, hadde han ikke vært med
siden NM i februar 2000. Det er neste 2 år uten spaker mellom fingrene.
Likevel fikk mange det hett da Tommy gjorde sitt etterlengtede comeback.
Da La Bomba satte inn rutinegiret i sluttspillet var det mange som fikk
smake på senterfinter, skyfler og forsvarspill som det virkelig var
kvalitet over. Selv nr 1 i Norge, Øyvind Hansen, ble bare for smågutten
å regne. Også Aasheim og GT måtte takke for seg før Tore Lie satte en
stopper for galskapen etter 7 kamper i finalen.

d\) **Espen Sagen**

Til tross for sin unge alder (13 år) har Espen etablert seg som en av de
beste spillerne på Jæren, og kanskje det mest lovende talentet i NBA.
Under Jæren Open 2001 slo Espen til med kvartfinaleplass på bekostning
av flere etablerte spillere. Espen tok sølv under årets junior NM.

e\) **Espen Selbæk**

Espen vant Gull i NM 2001, og tok i tillegg sitt 3 strake Gull i lag-NM.
Han ble den førte som vippet Tore Lie ned fra 1. plassen på
NBA-rankinga. Internasjonalt har Espen utmerket seg i både VM og i
svenske rankingturneringer. Under VM i Plzen tok Espen 8. plass, noe som
er tidenes beste norske plassering. Han ble første nordmann i en
kvartfinale etter at han slo ut forhåndsfavoritten Andreas Åman i
åttendelsfinalen. Åman var blant svenskene regnet som en av 4 spillere
som kunne vinne VM. I Norrköping tok Espen 5. plass og i Örebro tok han
steget opp på pallen med sin 3. plass. Dette er de beste norske
resultatene oppnådd i Sverige.

### Åpen puck, *Forbundskapteinene under VM, Svein Hestvaag og Knut Inge Årtun*

**Nominerte:**

a\) **Pål Bakken**

Pål sto for en av årets beste bordhockeykommentarer under Fredrikstad
Open. I åpningskampen møtte Pål en svenske. Lopper er ikke tillatt i
Sverige og nå som svensken var i Norge var han selvfølgelig fristet til
å prøve seg på denne rariteten. Svensken la pucken til rette, men før
han sendte den av gårde spurte han for sikkerhets skyld om loppa var lov
i Norge. Pål bekreftet det og svensken sendte i vei ei ufarlig loppe.
Pucken landet på backen til Pål, som eplekjekt dro den rett ned til
stanga og sendte den i en nydelig bue rett i kassa til svensken, hvor
Pål tørt sier: ”Velkommen til Norge”.

b\) **Forbundskapteinene under VM, Svein Hestvaag og Knut Inge Årtun**

Hva er vel et landslag uten en god ledelse? Landslagsjef Svein og
åndelig rådgiver Knut Inge pakket tannbørsten og satte seg på flyet til
Praha. Innsatsen og omsorgen for spillerne var formidabel. De sørget for
at de hardt kjempende spillerne fikk i seg nok drikke, piller og mat til
å stå hele den lange turneringa. Deres sosiale påvirkning på troppen kan
heller ikke undervurderes.

c\) **Dag Roar Nilsen**

Roar brenner for sporten og vil alle det beste. Ved å flytte til
Sandefjord har han på en fantastisk måte bidratt til å heve både
kvaliteten på miljøet og nivået i Oslo. Bra jobba ! DR er forøvrig en
effektiv dovasker.

d\) **Arne Mahatma Solberg**

Nomineres for sterk debut på gjesteboka. Arne oppdaget gleden ved å
spille bordhockey i sommer, og siden har han vært fast innslag både her
og der. Mannen ble varmere i trøya etter 2 innlegg på gjesteboka enn det
noen andre har blitt i løpet av en sesong. Hans utallige kreative og
morsomme innlegg er nok hovedårsaken til hans manglende toppkarakterer
på universitetet. Men bra til å spille har han blitt! Mahatma mistenkes
for å være den anonyme undergrunnspoeten, som slår til når man minst
venter det. Noen ganger på surkålpakker, andre ganger på gjesteboka.
Eksempel på Mahatma-poesi:

Til Oslo det flytta en trønder vekk fra heimert og rullings og bønder
han fikk dilla på Stiga turnering og liga hver gang ble han slått sammen
og sønder”

Der var ein kamp mellom herrar to Kan du gjette kven dei var, mon tro?
Den eine sa "kiosk!" Den andre sa "tosk" med beina i kors, og lo...

e\) **Per Erik Wilsbeck, også kalt Perry Krokrygg**

Nomineres for å ha gjort bordhockey-Norge oppmerksom på at vi bedriver
en ekstremsport. Mange spillere sliter med vond rygg, men under NM i
Sandnes ga Perry begrepet ”dårlig rygg” en ny dimensjon. Han hostet så
kraftig at ryggen fikk en kink, så kraftig at han gikk rundt som en
sterkt giktisk 90-åring de neste kampene, med et konstant smertegrin
rundt munnen. Under lagkampen kjempet han seg likevel heroisk fram til
finalen. Etterpå kollapset han fullstendig og ble båret til sengs.
Ryggkollapset ble etterfulgt av tøff gange og flott innsats med å lage
urin-figurer i snøen utenfor Kroen. At Perry allerede nå klarer å bevege
seg nogenlunde normalt, er en prestasjon i seg selv.

### Hederspucken, *Espen Selbæk*

**Nominerte:**

a\) **Contra Reklamebyrå**

Sandnes-gjengen i Pro & Contra representerer et kreativt senter i norsk
bordhockey. Med sin kjærlighet til sporten bidrar de på mange
utradisjonelle fronter. De bidrar til spilleglede i NBA, og gir
bordhockeyen et ansikt utad. I 2001 har denne gjengen bidratt med bl.a:
NM 2001 som kanskje var tidenes turnering i Norge, design og produksjon
av landslagsdrakt, forslag til ny NBA-logo, div Peter Smart løsninger
som inkluderer både fluebinding og boring av spillere. Årets beste
julegave, Død Puck kommer også herfra. Gutta tar alltid i mot
tilreisende på kongelig vis.

b\) **Espen Selbæk**

Espen har gjennom lang tid lagt sin stolthet i arbeidet med puck.no og
NBA-nett. Siden blir kontinuerlig oppdater med resultater fra
NBA-turneringer og lokale ligaer, samt en jevn strøm med artikler og
saker om bordhockey. Mange starter nok arbeidsdagen med en kopp kaffe og
litt puck.no. Gjesteboka er et samlingspunkt for bordhockey- Norge og en
inngangsport for nye spillere. Puck.no er en viktig faktor for å holde
interessen for bordhockey oppe. I høst kom puck.no inn på Kapitals topp
50 liste over de mest besøkte sports-nettportalene i Norge. Espen er
også en viktig drivkraft i NBA-styret. Han arrangerer Oslo-ligaen
egenhendig, som etter en liten død periode igjen er Norges største
lokale liga.

c\) **Tore Sørheim**

Tore har gjennom mange år gjort en formidabel innsats med NBA’s
spillpark. Herunder besørget transport av spill til turneringer utenfor
Oslo, samt holde spillparken i god stand. Dette innebærer svært mye
arbeid og mange sene kvelder. På toppen av det hele er Tore Sørheim
alltid veldig positiv, selv når det er mye jobb ! I tillegg er han med
sin kuriøse dialekt umulig å forstå (en dialekt SOM HAN NEKTER Å
FORANDRE). Dette tar han med et stort smil.

## Puck Awards 2000

### Taler

<File:1_palbak.jpg%7CSå> var det endelig klart for Puck Awards 2000! Med
kløkt, humor og intellekt ledet kveldens toastmaster Pål Bakken
deltagerne gjennomarrangementet og skjenket samtidig raust av sin
livserfaring gjennom historier fra storviltjakt i Afrika og den spanske
borgerkrigen. <File:2_terjej.jpg%7CVed> slutten av første runde
servering ble tander bordhockey-poesi resitert av Espen Selbæk. Deretter
var det klart for kveldens første tale ved NBAs formann Terje Julusmoen
(bildet). Årets tale la særlig vekt på natur og miljø og vår felles arv
og framtid. <File:3_tertal.jpg%7C13> staute bordhockeyspillere var
benket ved årets Puck Awards. Neste år blir det langt flere. Her under
Terje Julusmoens tale. <File:4_terta2.jpg%7CNok> et bilde fra middagen
under Julusmoens tale.

### Hederspuck, Svein Hestvaag

<File:5_ulfgre.jpg%7C39> personer hadde stemt i årets Puck Awards. I
tillegg var det avgitt 6 stemmer som ikke talte med. Brukbart
engasjement, definitivt en bra start for en nystartet pristradisjon, og
et godt grunnlag for å få verdige vinnere! Prisen for Årets Hederspuck
2000 var det en riktig god og gammel hedersmann som skulle dele ut,
nemlig tidligere formann og ildsjel gjennom mange år, Ulf Grefsgaard.
<File:6_heder1.jpg%7CSvein> F. Hestvaag ble som en av 6 nominert til
prisen Årets Hederspuck 2000 med følgende begrunnelse: "Dette
kraftsenteret av et menneske gjør seg sterkt gjeldende i miljøet, blant
annet ved å arrangere gode og helhetlige turneringer. Dessuten
markedsfører han sporten på en unik måte gjennom verdens første
bordhockeyroman, og har også skrevet kronikker i lokale aviser om
bordhockey. Hestvaag er hovedmannen å takke for de flotte
landslagsdraktene." Og de norske bordhockeyspillerne hadde talt:
Hestvaag er Årets Hederspuck! <File:7_heder2.jpg%7CHestvaag> kunne ta
imot hyllesten fra det norske folk. <File:8_heder3.jpg%7CAi> ai ai - så
glad vi ble! Dette er ekte bordhockeylykke!

### Bankettmåltid

<File:9_puckgr.jpg%7CTil> middag ble det servert en bedre Jambalaya, et
velsmakende cajun-måltid fra Louisiana, ypperlig tilberedt av kveldens
kjøkkensjef. Her var det også forberedt en liten overraskelse til
gjestene; Hvem ville finne pucken i gryta? Den heldige vinner ble
tilslutt Jim Nordli. <File:10_vinkl.jpg%7CAvslapning> etter middagen.
Fra venstre Øyvind Hansen (A2FPK), Geir Tonny Brovold (A2FPK) og Svein F
Hestvaag (Blackliners). Sistnevnte tydelig fornøyd!
<File:11_vink2.jpg%7CA2FPK> er kanskje vel så beryktet for sin
kjærlighet til vin som sin kjærlighet til gode senterfinter. Her er de
over på kveldens dessertvin.

### Åpen klasse, Kenneth Hansen

<File:12_vink3.jpg%7CGlem> Take That, glem A1! Norsk bordhockey har fått
sitt eget boyband! Fra venstre: Øyvind Eggen (Trondheim BHK) Svein F
Hestvaag (Blackliners), og Øyvind Hansen (A2FPK).
<File:13_apenk.jpg%7CSvein> F. Hestvaag hadde æren av å dele ut prisen i
Årets Puck 2000 - Åpen Klasse. Også her var det 6 nominerte. Om vi bare
kunne få opp den konvolutten... <File:14_apen2.jpg%7CDer> ja! Og
vinneren er... skal vi se... <File:15_apen3.jpg%7CÅrets> Puck 2000 -
Åpen Klasse er: Tønsbergs store sønn - Kenneth Hansen! Kenneth Hansen
ble opprinnelig nominert av juryen med følgende begrunnelse: "Nomineres
for "bordhockeyskinna", en Reodor Felgen aktig oppfinnelse anvendt på
Tønsberg Open. Man fester en metallskinne ala sånn som gardiner henger
i. Denne har sterk tape på undersiden så den sitter på bordet. Her kan
man bare "tre innpå" spillet - og vips bye bye all dobbeltsidig tape."
Dette ga alstå flest stemmer blant de 6 nominerte i Åpen Klasse.
Gratulerer! <File:16_apen4.jpg%7CKenneth> Hansen var ikke selv tilstede
men aksepterte prisen pr telefon fra Tønsberg, her godt assistert av Dag
Roar Nilsen (Terra Spiff). Et syngende publikum ble tilslutt enig i at
det ikke fantes mer enn 5 Kenneth Hansen, noe som i ettertid er rettet
til 140 med hjelp av Statistisk Sentralbyrå.

### Sportspucken, Tore Lie

Her har vi dessverre ingen bilder. A2FPKs Jim Nordli fikk gleden av å
åpne konvolutten i denne klassen. Jim Nordli ble lang i maska og man
ante et kupp ala Black Debbath i spellemannsprisen når vinneren ble lest
opp fra lappen i konvolutten: Sverre Brandhaug! - til 4 trønderes
elleville jubel (Julusmoen inkludert). Dette måtte jo selvsagt være en
forveksling med vinnerkonvoluttene i en annen prisutdeling, og man
frykter nå at man kan få seg en bordhockeypreget overraskelse under
Kniksen-prisen 2001... Lappen med den rette vinneren kom raskt til
rette, og vinneren av Årets Sportspuck 2000 er: Tore Lie fra
Sankthanshaugen Blues! Vi leser fra jury-nominasjonen:

"Også dette året vant Tore Lie Norgesmesterskapet, og har nå totalt 6
NM-gull ! Troner suverent på toppen av den norske rankinglista. 3 seire
på 5 forsøk i 2000, med 3.plass som dårligste resultat."

Gratulerer!

### Quiz

Etter middag og kaffe var det duket for kveldens pub-quiz. Deltagerne
ble delt inn i lag, og skulle teste sine kunnskaper gjennom 15 spørsmål.

Det måtte et ekstraspørsmål til for å skille vinnerlaget fra et godt
andrelag, A2FPK. Vinnerne imponerte særlig i spørsmålet "Nevn alle
amerikanske stater som grenser mot Atlanterhavet", der de prikket inn
alle 5. Andrelaget imponerte med et langt og lyrisk svar på bakgrunnen
for Pablo Picassos berømte maleri Guernica, selv om det bare var
vinnerlaget som visste hvor det henger. Kveldens mest omstridte spørsmål
var navnet på Norges nordligste by, etter at Honningsvåg har fått
bystatus kan det vel ikke være noen tvil om at dette ligger mer nord enn
Hammerfest? En for dagen opplagt pub-quiz-leder Pål Bakken godkjente
begge svar som korrekte.

Etter pub-quiz var det klart for kveldens bordhockeyturnering, som ble
avholdt i Challenger-mønster. Nr 2 i bordhockeyturneringen ble Øyvind
Hansen, etterfulgt av kveldens overraskelsesmann Martin Hermansen fra
Fredrikstad, som vant bronsefinalen med en overbevisende 5-1 seier over
A2FPKs Geir Tonny Brovold.

<File:17_quiz.jpg%7CVinnerlaget>, bestående av (fra venstre): Jon
Alexander Lysgaard (Østkanten Black Stars), Espen Selbæk (Trondheim
BHK), Dag Roar Nilsen (Terra Spiff) og Øyvind Eggen (Trondheim BHK).
<File:18_elvis.jpg%7CDette> er et bilde av hav-abboren Elvis, som med
sine muntre toner og sprell hjalp eieren Espen Selbæk frem til seier i
turneringen. På bildet er Elvis flankert av representanter for en stadig
voksende fan-skare, Pål Bakken og Svein F. Hestvaag.
